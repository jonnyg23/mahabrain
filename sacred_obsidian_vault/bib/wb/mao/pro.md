<body>
 <center>
 <a href="../../../cdshop/index.htm"><img src="../../../cdshop/cdinfo.jpg" border="0"></a><br>
 <a href="../../../index.htm">Sacred Texts</a> 
 <a href="../../index.htm">Bible</a> 
 <a href="../index.htm">World Bible</a> 
 <a href="index.htm">Index</a> 
 <a href="psa.htm">Previous</a> 
 <a href="ecc.htm">Next</a> 
 </center>
 <hr>
  <h3 align="center">Maori Bible: Proverbs</h3> 
 <p><a name="an_1:1">1:1</a> ¶ Ko nga whakatauki a Horomona tama a Rawiri, kingi o Iharaira;</p> 
 <p><a name="an_1:2">1:2</a> E mohiotia ai te whakaaro nui, te ako; e kitea ai nga kupu o te matauranga;</p> 
 <p><a name="an_1:3">1:3</a> E riro mai ai te ako a te ngakau mahara, te tika, te whakawa, te mea ano e rite ana;</p> 
 <p><a name="an_1:4">1:4</a> Hei hoatu i te ngakau tupato ki nga kuware, i te matauranga, i te ngarahu pai ki te taitamariki;</p> 
 <p><a name="an_1:5">1:5</a> Kia whakarongo ai te tangata whakaaro nui, kia nui ake ai tona mohio; kia whiwhi ai te tangata tupato ki nga whakaaro mohio:</p> 
 <p><a name="an_1:6">1:6</a> E mohio ai ia ki te whakatauki, ki te kupu whakarite, ki nga kupu a nga whakaaro nui, ki a ratou korero whakapeka.</p> 
 <p><a name="an_1:7">1:7</a> ¶ Ko te wehi ki a Ihowa te timatanga o te matauranga; e whakahawea ana te whakaarokore ki te whakaaro nui, ki te ako.</p> 
 <p><a name="an_1:8">1:8</a> Whakarongo, e taku tama, ki te ako a tou papa, kaua hoki e whakarerea te ture a tou whaea;</p> 
 <p><a name="an_1:9">1:9</a> Ka waiho hoki ena hei pare ataahua mo tou matenga, hei mekameka whakapaipai mo tou kaki.</p> 
 <p><a name="an_1:10">1:10</a> ¶ E taku tama, ki te whakawaia koe e te hunga hara, kaua e whakaae.</p> 
 <p><a name="an_1:11">1:11</a> Ki te mea ratou, Tatou ka haere, ka whakapapa atu, ka whakaheke toto; kia whanga puku tatou, he mea takekore, mo te tangata harakore:</p> 
 <p><a name="an_1:12">1:12</a> Horomia oratia ratou e tatou, peratia me ta te rua tupapaku; ka riro tinana ratou, ka pera me te hunga e heke atu ana ki te poka:</p> 
 <p><a name="an_1:13">1:13</a> Ka kitea e tatou nga taonga utu nui katoa, ka whakakiia o tatou whare ki ta tatou e pahua ai:</p> 
 <p><a name="an_1:14">1:14</a> Maka mai tou wahi ki roto ki to matou; kia kotahi te putea ma tatou katoa.</p> 
 <p><a name="an_1:15">1:15</a> E taku tama, kaua e haere tahi i te ara me ratou; kaiponuhia tou waewae i to ratou huarahi;</p> 
 <p><a name="an_1:16">1:16</a> E rere ana hoki o ratou waewae ki te kino, e hohoro ana ratou ki te whakaheke toto.</p> 
 <p><a name="an_1:17">1:17</a> He maumau hoki te hora o te kupenga ki te tirohanga a tetahi manu.</p> 
 <p><a name="an_1:18">1:18</a> Ko ratou, he whakaheke i o ratou toto ano i whakapapa ai ratou; he whakamate i a ratou ano i piri ai ratou.</p> 
 <p><a name="an_1:19">1:19</a> Ka pena nga huarahi o te hunga apo taonga; ko te ora ano o ona rangatira e tangohia.</p> 
 <p><a name="an_1:20">1:20</a> ¶ E hamama ana te whakaaro nui i te huarahi; e puaki ana tona reo i nga waharoa;</p> 
 <p><a name="an_1:21">1:21</a> E karanga ana ia i te tino wahi whakaminenga; i te wahi tuwhera o nga kuwaha, i roto i te pa, e puaki ana ana kupu;</p> 
 <p><a name="an_1:22">1:22</a> E te hunga kuware, kia pehea ake te roa o to koutou aroha ki te kuwaretanga? O te hiahia ranei o te hunga whakahi ki to ratou whakahi? O te whakakino ranei a te hunga wairangi ki te matauranga?</p> 
 <p><a name="an_1:23">1:23</a> Tahuri mai ki taku ako: na ka ringihia e ahau toku wairua ki a koutou, ka whakaaturia aku kupu ki a koutou.</p> 
 <p><a name="an_1:24">1:24</a> I karanga atu hoki ahau, heoi kihai koutou i pai mai; i totoro atu toku ringa, a kihai tetahi i whai whakaaro mai;</p> 
 <p><a name="an_1:25">1:25</a> Heoi whakakahoretia iho e koutou toku whakaaro katoa, kihai hoki i aro ki taku ako:</p> 
 <p><a name="an_1:26">1:26</a> Mo reira ka kata ahau i te ra o to koutou aitua; ka tawai ina pa te pawera ki a koutou.</p> 
 <p><a name="an_1:27">1:27</a> Ina tae mai to koutou pawera ano he tupuhi, a ka pa mai to koutou aitua ano he paroro; ina tae mai te pouri me te ngakau mamae ki a koutou.</p> 
 <p><a name="an_1:28">1:28</a> Ko reira ratou karanga ai ki ahau, a e kore ahau e whakahoki kupu atu; ka rapu nui ratou i ahau, otiia e kore ahau e kitea e ratou:</p> 
 <p><a name="an_1:29">1:29</a> Mo ratou i kino ki te matauranga; kihai hoki i whiriwhiria e ratou te wehi ki a Ihowa;</p> 
 <p><a name="an_1:30">1:30</a> Kihai i aro mai ki oku whakaaro; whakahawea ana ratou ki taku kupu riri katoa.</p> 
 <p><a name="an_1:31">1:31</a> Na reira ka kai ratou i nga hua o to ratou nei ara, ka whakakiia ano hoki ki nga mea i titoa e ratou.</p> 
 <p><a name="an_1:32">1:32</a> Ko te tahuritanga atu hoki o nga kuware hei patu i a ratou; ko te ngakau warea ano hoki o nga wairangi hei huna i a ratou.</p> 
 <p><a name="an_1:33">1:33</a> Ko te tangata ia e rongo ana ki ahau, ka au tona noho, ka tea hoki i te wehi ki te kino.</p> 
 <p><a name="an_2:1">2:1</a> ¶ E taku tama, ki te tango koe i aku kupu, ki te huna i aku whakahau ki roto ki a koe;</p> 
 <p><a name="an_2:2">2:2</a> A ka tahuri tou taringa ki te whakaaro nui, ka anga ano tou ngakau ki te matauranga;</p> 
 <p><a name="an_2:3">2:3</a> Ae ra, ki te mea ka karangarangatia e koe te matauranga, a ka puaki tou reo ki te ngakau mohio;</p> 
 <p><a name="an_2:4">2:4</a> Ki te rapua hoki ia e koe ano he hiriwa, ki te kimihia ano he taonga huna;</p> 
 <p><a name="an_2:5">2:5</a> Ko reira koe matau ai ki te wehi o Ihowa, kite ai i te mohio ki te Atua.</p> 
 <p><a name="an_2:6">2:6</a> Ma Ihowa hoki e homai te whakaaro nui; no tona mangai te matauranga me te ngakau mohio.</p> 
 <p><a name="an_2:7">2:7</a> E rongoatia ana e ia te whakaaro nui ma te hunga tika; he whakangungu rakau ia mo te hunga he tapatahi nei te haere;</p> 
 <p><a name="an_2:8">2:8</a> Kia tiakina ai e ia nga ara o te whakawa, kia tohungia ai te ara o tana hunga tapu.</p> 
 <p><a name="an_2:9">2:9</a> Ko reira koe mohio ai ki te tika, ki te whakawa, ki te mea ano e rite ana, ae ra, ki nga ara pai katoa.</p> 
 <p><a name="an_2:10">2:10</a> ¶ Ka uru hoki te whakaaro nui ki roto ki tou ngakau, a ka reka te matauranga ki tou wairua;</p> 
 <p><a name="an_2:11">2:11</a> Ka ai te ngarahu pai hei tiaki i a koe, te ngakau mohio hei pupuri i a koe;</p> 
 <p><a name="an_2:12">2:12</a> Hei kukume mai i a koe i te ara o te kino, i te tangata e puta ke ana ana korero;</p> 
 <p><a name="an_2:13">2:13</a> I te hunga e whakarere nei i nga ara o te tika, e haere ana i nga ara o te pouri;</p> 
 <p><a name="an_2:14">2:14</a> E koa ana, i a ratou e mahi ana i te kino, e hari ana ki nga tikanga parori ke o te kino;</p> 
 <p><a name="an_2:15">2:15</a> He ara kopikopiko o ratou, he whanoke ratou i o ratou huarahi:</p> 
 <p><a name="an_2:16">2:16</a> Hei whakaora i a koe i te wahine tauhou, i te wahine tauhou e whakapati nei ki ana kupu;</p> 
 <p><a name="an_2:17">2:17</a> Kua whakarerea nei e ia te hoa o tona tamahinetanga, kua wareware ki te kawenata o tona Atua.</p> 
 <p><a name="an_2:18">2:18</a> E heke atu ana hoki tona whare ki te mate, ona ara ki nga tupapaku.</p> 
 <p><a name="an_2:19">2:19</a> Ko te hunga katoa e haere atu ana ki a ia e kore e hoki mai; e kore ano e mau i a ratou nga ara o te ora.</p> 
 <p><a name="an_2:20">2:20</a> A ka haere koe i nga ara o nga tangata pai, ka mau ano ki nga ara o te hunga tika.</p> 
 <p><a name="an_2:21">2:21</a> Ka noho hoki te hunga tika ki te whenua; ka mau te hunga ngakau tapatahi ki reira.</p> 
 <p><a name="an_2:22">2:22</a> Ka hatepea atu ia te hunga kino i runga i te whenua; ka hutia atu i reira te hunga he kopeka ta ratou mahi.</p> 
 <p><a name="an_3:1">3:1</a> ¶ E taku tama, kei wareware ki taku ture; kia puritia hoki aku whakahau e tou ngakau:</p> 
 <p><a name="an_3:2">3:2</a> Katahi ka nui ake nga ra roa mou, nga tau e ora ai, me te ata noho.</p> 
 <p><a name="an_3:3">3:3</a> Kei whakarerea koe e te atawhai, e te pono; heia ki tou kaki; tuhituhia iho, ko tou ngakau ano hei papa.</p> 
 <p><a name="an_3:4">3:4</a> Penei ka whiwhi koe ki te atawhai, ki te matauranga pai i te aroaro o te Atua, o te tangata.</p> 
 <p><a name="an_3:5">3:5</a> Whakapaua tou ngakau ki te whakawhirinaki ki a Ihowa, kaua hoki e okioki ki tou matauranga ake.</p> 
 <p><a name="an_3:6">3:6</a> I ou ara katoa whakaaro ki a ia, a mana e whakatika ou huarahi.</p> 
 <p><a name="an_3:7">3:7</a> ¶ Kei whakaaro ki a koe he mohio koe; e wehi ki a Ihowa, kia mawehe i te kino.</p> 
 <p><a name="an_3:8">3:8</a> Hei ora tena ki tou pito, hei makuku ki ou wheua.</p> 
 <p><a name="an_3:9">3:9</a> Kia whai kororia a Ihowa i ou rawa, i nga matamua ano hoki o au hua katoa.</p> 
 <p><a name="an_3:10">3:10</a> A ka ki au toa i nga mea maha, ka pakaru ano hoki au rua waina i te waina.</p> 
 <p><a name="an_3:11">3:11</a> E taku tama, kaua e whakahawea ki ta Ihowa papaki; kei ngakaukore ano koe ina akona e ia:</p> 
 <p><a name="an_3:12">3:12</a> Ka akona hoki e Ihowa tana e aroha ai, ka pera tana me ta te matua ki te tamaiti e matenuitia ana e ia.</p> 
 <p><a name="an_3:13">3:13</a> ¶ Ka hari te tangata kua kitea nei e ia te whakaaro nui, me te tangata ano kua whiwhi ki te matauranga.</p> 
 <p><a name="an_3:14">3:14</a> Pai atu hoki te hokohoko o tera i to te hiriwa e hokohokona nei, ona hua i te koura parakore.</p> 
 <p><a name="an_3:15">3:15</a> Nui atu ona utu i o nga rupi; e kore ano hoki nga mea katoa e minaminatia e koe e rite ki a ia.</p> 
 <p><a name="an_3:16">3:16</a> Kei tona ringa matau nga ra roa; kei tona maui nga taonga me te kororia.</p> 
 <p><a name="an_3:17">3:17</a> Ko ona ara he ara ahuareka, ko ona ara katoa he rangimarie.</p> 
 <p><a name="an_3:18">3:18</a> He rakau ia no te ora ki te hunga e u ana ki a ia; ka hari te tangata e pupuri ana i a ia.</p> 
 <p><a name="an_3:19">3:19</a> Na te whakaaro nui o Ihowa i whakaturia ai e ia te whenua; na tona mohio tana whakapumautanga i nga rangi.</p> 
 <p><a name="an_3:20">3:20</a> He mohio nona i pakaru ai nga rire, i maturuturu ai te tomairangi o nga kapua.</p> 
 <p><a name="an_3:21">3:21</a> ¶ E taku tama, kei kotiti ke ena i ou kanohi: puritia te whakaaro nui me te ngarahu pai.</p> 
 <p><a name="an_3:22">3:22</a> Kei ena he oranga mo tou wairua, he whakapaipai mo tou kaki.</p> 
 <p><a name="an_3:23">3:23</a> Penei ka haere koe i tou ara, te ai he wehi, e kore ano tou waewae e tutuki.</p> 
 <p><a name="an_3:24">3:24</a> Ka takoto koe, e kore e wehi, ina, ka takoto koe, ka reka ano tau moe.</p> 
 <p><a name="an_3:25">3:25</a> Kaua e wehi i te mataku huaki tata, i te whakangaromanga ranei o te hunga kino ina pa mai.</p> 
 <p><a name="an_3:26">3:26</a> Ko Ihowa hoki hei okiokinga mou, a mana e tiaki tou waewae kei mau.</p> 
 <p><a name="an_3:27">3:27</a> ¶ Kaua e kaiponuhia te pai ki te hunga i tika nei ma ratou, i nga wa e taea ai e tou ringa.</p> 
 <p><a name="an_3:28">3:28</a> Kaua e mea ki tou hoa, Haere, ka hoki mai ai, a apopo ka hoatu e ahau; i te mea kei a koe ano te mea e takoto ana.</p> 
 <p><a name="an_3:29">3:29</a> Kei whakatakoto i te kino mo tou hoa, kei te noho hu noa na hoki ia i tou taha.</p> 
 <p><a name="an_3:30">3:30</a> Kei ngangau pokanoa ki te tangata, ki te mea kahore ana mahi kino ki a koe.</p> 
 <p><a name="an_3:31">3:31</a> Kei hae ki te tangata nanakia, kaua hoki e whiriwhiria tetahi o ona ara.</p> 
 <p><a name="an_3:32">3:32</a> He mea whakarihariha hoki te whanoke ki a Ihowa; kei te hunga tika ia tona whakaaro ngaro.</p> 
 <p><a name="an_3:33">3:33</a> He kanga na Ihowa kei roto i te whare o te tangata kino, he mea manaaki ia nana te nohoanga o te hunga tika.</p> 
 <p><a name="an_3:34">3:34</a> He pono ka whakahi ia ki te hunga whakahi, ka puta ia tona atawhai ki te hunga whakaiti.</p> 
 <p><a name="an_3:35">3:35</a> Ka whiwhi te hunga whakaaro nui ki te kororia; he whakama ia te whakanui o nga wairangi.</p> 
 <p><a name="an_4:1">4:1</a> ¶ Whakarongo, e aku tamariki, ki te whakaako a te matua, tahuri mai hoki kia matauria ai nga whakaaro mohio.</p> 
 <p><a name="an_4:2">4:2</a> He pai hoki te kupu mohio ka hoatu nei e ahau ki a koutou, kaua taku ture e whakarerea.</p> 
 <p><a name="an_4:3">4:3</a> He tama ano hoki ahau ki toku papa, a he ngawari, he mea kotahi e matenuitia ana e toku whaea.</p> 
 <p><a name="an_4:4">4:4</a> I whakaako ano ia i ahau, i mea ki ahau, Puritia aku kupu e tou ngakau; kia mau ki aku whakahau, a e ora koe.</p> 
 <p><a name="an_4:5">4:5</a> Whaia mou te whakaaro nui, whaia mou te matauranga; kaua e wareware ki tera, kaua hoki e neke atu i nga kupu a toku mangai.</p> 
 <p><a name="an_4:6">4:6</a> Kaua ia e whakarerea, a mana koe e tiaki; arohaina ia, a mana koe e mau ai.</p> 
 <p><a name="an_4:7">4:7</a> Ko te whakaaro nui te tino mea; no reira whaia mau te whakaaro nui; a i ou whiwhinga katoa, kia whiwhi koe ki te matauranga.</p> 
 <p><a name="an_4:8">4:8</a> Whakanuia ia, a mana koe ka kake ai; ka whakahonore ia i a koe ki te awhitia e koe.</p> 
 <p><a name="an_4:9">4:9</a> Ka homai e ia he pare ataahua ki tou mahunga, ka potaea ano koe e ia ki te karauna whakapaipai.</p> 
 <p><a name="an_4:10">4:10</a> Whakarongo, e taku tama, maharatia aku kupu, a he maha nga tau e ora ai koe.</p> 
 <p><a name="an_4:11">4:11</a> He mea whakaako koe naku ki te ara o te whakaaro nui; he mea arahi koe naku i nga ara o te tika.</p> 
 <p><a name="an_4:12">4:12</a> Ka haere koe, e kore ou takahanga e whakakikitia mai; ki te rere koe, e kore koe e tutuki.</p> 
 <p><a name="an_4:13">4:13</a> Kia mau ki te ako, kaua e tukua atu; matapoporetia iho, ko tou oranga hoki ia.</p> 
 <p><a name="an_4:14">4:14</a> ¶ Kaua e haere i te ara o te hunga kino, kaua hoki e takahia te huarahi o te hunga he.</p> 
 <p><a name="an_4:15">4:15</a> Anga ke ake, kaua e tika na reira; peka ake i taua ara, haere tonu atu.</p> 
 <p><a name="an_4:16">4:16</a> E kore hoki ratou e moe ki te kore e oti tetahi mahi he ma ratou; riro rawa to ratou moe, ki te kahore tetahi tangata e hinga i a ratou.</p> 
 <p><a name="an_4:17">4:17</a> No te kino hoki te taro e kainga ana e ratou, no te nanakia te waina e inumia ana e ratou.</p> 
 <p><a name="an_4:18">4:18</a> Ko te huarahi ia o te hunga tika, koia ano kei te marama e whiti ana, a ka neke haere tonu ake tona marama, a taea noatia te tino ra.</p> 
 <p><a name="an_4:19">4:19</a> Ko te ara o te hunga kino, me he pouri; e kore ratou e mohio ki te mea i tutuki ai ratou.</p> 
 <p><a name="an_4:20">4:20</a> ¶ E taku tama, tahuri ki aku kupu; anga mai tou taringa ki aku korero.</p> 
 <p><a name="an_4:21">4:21</a> Kei kotiti ke enei i ou kanohi; puritia i waenganui o tou ngakau.</p> 
 <p><a name="an_4:22">4:22</a> He oranga enei mo te hunga e kitea ai, he rongoa mo o ratou kikokiko katoa.</p> 
 <p><a name="an_4:23">4:23</a> Kia pau ou mahara ki te tiaki i tou ngakau; no reira hoki nga putanga o te ora.</p> 
 <p><a name="an_4:24">4:24</a> Whakarerea te mangai whanoke, kia matara rawa i a koe nga ngutu tutu.</p> 
 <p><a name="an_4:25">4:25</a> Kia hangai tonu te titiro whakamua a ou kanohi; kia titiro ou kamo ki mua tonu i a koe.</p> 
 <p><a name="an_4:26">4:26</a> Whakatikaia te huarahi o ou waewae, kia u ano hoki ou ara katoa.</p> 
 <p><a name="an_4:27">4:27</a> Kaua e peka ki matau, ki maui; kia anga ke tou waewae i te kino.</p> 
 <p><a name="an_5:1">5:1</a> ¶ E taku tama, tahuri ki oki whakaaro nui, kia anga tou taringa ki toku matauranga:</p> 
 <p><a name="an_5:2">5:2</a> Kia u ai koe ki te ngarahu pai, kia mau ai te matauranga i ou ngutu.</p> 
 <p><a name="an_5:3">5:3</a> Ko nga ngutu hoki o te wahine ke, kei te maturuturunga iho o te honikoma, ngawari iho tona mangai i te hinu.</p> 
 <p><a name="an_5:4">5:4</a> He kawa rawa hoki tona mutunga i te taru kawa; he koi, ano he hoari matarua.</p> 
 <p><a name="an_5:5">5:5</a> Ko ona waewae e heke ana ki te mate, mau pu te reinga i ona takahanga;</p> 
 <p><a name="an_5:6">5:6</a> Heoi kahore i kitea e ia te ara totika ki te ora: he kotiti ke ona ara, a kahore ia i te matau.</p> 
 <p><a name="an_5:7">5:7</a> Na reira, e aku tamariki, whakarongo mai ki ahau, kei mahue hoki nga kupu a toku mangai.</p> 
 <p><a name="an_5:8">5:8</a> Kia matara tou ara i a ia, kaua hoki e tata ki te tatau o tona whare;</p> 
 <p><a name="an_5:9">5:9</a> Kei hoatu tou honore ki nga tangata ke, ou tau ki te hunga nanakia:</p> 
 <p><a name="an_5:10">5:10</a> Kei makona nga tangata ke i tou kaha, kei riro ou mauiui ki te whare o te tangata ke;</p> 
 <p><a name="an_5:11">5:11</a> A ka tangi koe i tou whakamutunga, ina poto ou kikokiko me tou tinana.</p> 
 <p><a name="an_5:12">5:12</a> A ka mea, Katae toku kino ki te ako; katae te mauiui o toku ngakau ki te tohutohu!</p> 
 <p><a name="an_5:13">5:13</a> Kihai hoki ahau i whakarongo ki te reo o oku kaiwhakaako, kihai toku taringa i anga ki te hunga e tohutohu ana i ahau.</p> 
 <p><a name="an_5:14">5:14</a> Wahi iti kei nga kino katoa ahau i waenganui o te whakaminenga, o te huihui.</p> 
 <p><a name="an_5:15">5:15</a> ¶ Inumia he wai i roto i tau ake rua, me nga wai rere ano i roto i tau ake poka.</p> 
 <p><a name="an_5:16">5:16</a> Kia tohatoha noa atu koia au puna wai, nga awa wai i nga huarahi?</p> 
 <p><a name="an_5:17">5:17</a> Waiho ena mau anake, kauaka ma koutou tahi ko nga tangata ke.</p> 
 <p><a name="an_5:18">5:18</a> Kia manaakitia tau puna wai: kia koa ano koe ki te wahine o tou taitamarikitanga.</p> 
 <p><a name="an_5:19">5:19</a> Kia rite ia ki taua mea ahuareka, ki te hata, ki te mea ataahua ki te anaterope; kia makona koe i ona u i nga wa katoa, kia matenuitia tonutia e koe tona aroha.</p> 
 <p><a name="an_5:20">5:20</a> He aha oti koe, e taku tama, ka matenui ai ki te wahine ke, i awhi ai i te uma o te wahine ke?</p> 
 <p><a name="an_5:21">5:21</a> Kei mua hoki i nga kanohi o Ihowa nga ara o te tangata, a e meinga ana e ia kia papatairite ona ara katoa.</p> 
 <p><a name="an_5:22">5:22</a> Ko ona kino ano hei hopu i te tangata kino, hei taura ona hara e mau ai ia.</p> 
 <p><a name="an_5:23">5:23</a> Ka mate ia, he mea kihai i whakaakona, ka pohehe i te nui o tona wairangi.</p> 
 <p><a name="an_6:1">6:1</a> ¶ E taku tama, ki te mea ko tau hei whakakapi mo ta tou hoa, ki te mea kua papaki tou ringa mo te tangata ke,</p> 
 <p><a name="an_6:2">6:2</a> Kua oti koe te mahanga e nga kupu a tou mangai, kua mau koe i nga kupu a tou mangai.</p> 
 <p><a name="an_6:3">6:3</a> Meinga tenei inaianei, e taku tama, kia ora ai koe, he mea hoki kua taka koe ki roto ki te ringa o tou hoa; haere whakaiti i a koe, a ka tohe ki tou hoa.</p> 
 <p><a name="an_6:4">6:4</a> Kei tukua iho te moe ki ou kanohi; kei tunewha ou kamo.</p> 
 <p><a name="an_6:5">6:5</a> Whakaora i a koe ano he anaterope i roto i te ringa o te kaiwhai, ano he manu i roto i te ringa o te kaihopu.</p> 
 <p><a name="an_6:6">6:6</a> ¶ Haere ki te popokorua, e te tangata mangere, matakitakina iho ona ara, kia nui ai ou whakaaro:</p> 
 <p><a name="an_6:7">6:7</a> Kahore nei ona kaitohutohu, ona kaitirotiro, ona rangatira,</p> 
 <p><a name="an_6:8">6:8</a> Heoi e mahi kai ana mana i te raumati, e kohikohi ana i te kai mana i te kotinga witi.</p> 
 <p><a name="an_6:9">6:9</a> Kia pehea ake te roa o tau takoto, e te tangata mangere? A hea koe maranga ai i tau moe?</p> 
 <p><a name="an_6:10">6:10</a> Kia iti ake nei te wahi e parangia ai, kia iti ake nei te moe, kia iti ake te kotuinga o nga ringa i a koe e takoto na:</p> 
 <p><a name="an_6:11">6:11</a> Na ka rite ki te kaipahua te putanga mai o te muhore ki a koe, tou rawakore, ano he tangata he patu nei tana.</p> 
 <p><a name="an_6:12">6:12</a> ¶ Ko te tangata kahore ona painga, ko te tangata hara, e haereere ana me te mangai tu ke;</p> 
 <p><a name="an_6:13">6:13</a> E whakakini ana ona kanohi, e korero ana ona waewae, e tuhi ana ona maihao;</p> 
 <p><a name="an_6:14">6:14</a> Kei roto te whanoke i tona ngakau, e whakatakoto ana ia i te kino i nga wa katoa; e rui ana ia i te ngangare.</p> 
 <p><a name="an_6:15">6:15</a> Mo reira ka huaki tata te aitua ki a ia; e kore e aha ka whatiia ia, te taea te rongoa.</p> 
 <p><a name="an_6:16">6:16</a> E ono nga mea e kino ana ki a Ihowa; ae ra, e whitu nga mea e whakariharihangia ana e ia:</p> 
 <p><a name="an_6:17">6:17</a> Ko te kanohi whakakake, ko te arero teka, ko nga ringa whakaheke i te toto harakore;</p> 
 <p><a name="an_6:18">6:18</a> He ngakau e whakatakoto ana i nga whakaaro kikino, he waewae e hohoro ana te rere ki te hianga;</p> 
 <p><a name="an_6:19">6:19</a> He kaiwhakaatu teka e korero teka ana, ko te tangata hoki e rui ana i te ngangare ki waenganui i nga tuakana, i nga teina.</p> 
 <p><a name="an_6:20">6:20</a> ¶ E taku tama, puritia te whakahau a tou papa, kaua hoki e whakarerea te ture a tou whaea:</p> 
 <p><a name="an_6:21">6:21</a> Kia mau tonu te takai ki tou ngakau, heia ki tou kaki.</p> 
 <p><a name="an_6:22">6:22</a> Ko tou kaiarahi ano tera ina haere koe; mana koe e tiaki ina takoto koe; ka korero mai ano ki a koe; ina ara koe.</p> 
 <p><a name="an_6:23">6:23</a> He rama hoki te whakahau; a he marama te ture; ko nga riringa hoki, e whakaako ana, he ara ki te ora;</p> 
 <p><a name="an_6:24">6:24</a> Hei tiaki i a koe kei he i te wahine kino, i te whakapati a te arero o te wahine ke.</p> 
 <p><a name="an_6:25">6:25</a> Kei hiahia koe ki tona ataahua i roto i tou ngakau; kei mau ano koe i ona kamo.</p> 
 <p><a name="an_6:26">6:26</a> Ko te tukunga iho o te tangata he wahi taro, he mea mo te wahine kairau; ko ta te wahine purema e whai ana ko te wairua utu nui.</p> 
 <p><a name="an_6:27">6:27</a> E taea ranei e te tangata te tango i te ahi ki roto ki tona uma, a e kore ona kakahu e wera?</p> 
 <p><a name="an_6:28">6:28</a> E taea ranei e tetahi te haere i runga i nga waro ratarata, a e kore ona waewae e hunua?</p> 
 <p><a name="an_6:29">6:29</a> Ka pera ano te tangata e haere ana ki te wahine a tona hoa; e kore e kore ka whiua te tangata e pa ana ki a ia.</p> 
 <p><a name="an_6:30">6:30</a> E kore e whakahaweatia e te tangata te tahae, ki te tahaetia e ia he mea e makona ai tona wairua i a hiakai ia.</p> 
 <p><a name="an_6:31">6:31</a> Otiia ki te kitea ia, kia takiwhitu ana e whakautu ai; me homai e ia nga rawa katoa o tona whare.</p> 
 <p><a name="an_6:32">6:32</a> Ko te tangata e puremu ana ki te wahine, kahore ona mohio: ko te tangata e pera ana, kei te whakangaro ia i tona wairua.</p> 
 <p><a name="an_6:33">6:33</a> He kaiakiko, he whakama te wahi mona; e kore ano tona ingoa kino e horoia atu.</p> 
 <p><a name="an_6:34">6:34</a> He riri nui hoki na te tangata te hae; e kore ano e tohungia e ia i te ra rapu utu.</p> 
 <p><a name="an_6:35">6:35</a> E kore ia e manako ki tetahi utu; e kore hoki e tatu tona ngakau, ahakoa he nui au hakari e tapae ai.</p> 
 <p><a name="an_7:1">7:1</a> ¶ E taku tama, puritia aku kupu, huna aku whakahau ki roto ki a koe.</p> 
 <p><a name="an_7:2">7:2</a> Puritia aku whakahau, a ka ora; taku ture, ano ko te whatupango o tou kanohi.</p> 
 <p><a name="an_7:3">7:3</a> Herea ki ou maihao; tuhituhia, ko tou ngakau ano hei papa.</p> 
 <p><a name="an_7:4">7:4</a> Ki atu ki te whakaaro nui, He tuahine koe noku; kiia hoki te matauranga ko tou whanaunga wahine:</p> 
 <p><a name="an_7:5">7:5</a> Kia ai enei hei tiaki i a koe kei he i te wahine ke, i te wahine ke, he korero whakapati nei ana.</p> 
 <p><a name="an_7:6">7:6</a> ¶ I titiro atu hoki ahau i te matapihi o toku whare i roto i toku whakakahokaho;</p> 
 <p><a name="an_7:7">7:7</a> A i matakitaki ahau i roto i nga kuware, i kite i roto i nga taitama, i tetahi tamaiti kahore rawa he whakaaro,</p> 
 <p><a name="an_7:8">7:8</a> E haere ana i te ara i te wahi tata e piko atu ai ki a ia, a haere ana ia i te ara ki tona whare.</p> 
 <p><a name="an_7:9">7:9</a> I te kakarauritanga, i te ahiahi o te ra, i te titiwhatanga o te po, i te pouri kerekere.</p> 
 <p><a name="an_7:10">7:10</a> Na, kua tutaki tetahi wahine ki a ia, he kakahu puremu tona, he ngakau hianga.</p> 
 <p><a name="an_7:11">7:11</a> He mangai koroki tona, he tohetohe; ko ona waewae, kahore e tau ki tona whare:</p> 
 <p><a name="an_7:12">7:12</a> Inaianei kei nga ara ia, inamata kei nga waharoa, e tauwhanga ana i nga kokinga katoa.</p> 
 <p><a name="an_7:13">7:13</a> Koia i hopukia ai ia e ia, kei te kihi i a ia, a ka mea atu ki a ia, me te whakatoi ano i tona mata,</p> 
 <p><a name="an_7:14">7:14</a> He patunga mo te pai kei ahau; no tenei ra nei ahau i whakamana ai i aku kupu taurangi;</p> 
 <p><a name="an_7:15">7:15</a> Koia ahau i haere mai ai ki te whakatau i a koe, ki te ata rapu i tou mata, a ka kitea nei koe e ahau.</p> 
 <p><a name="an_7:16">7:16</a> Ko toku moenga kua horahia e ahau, whakapaipai rawa ki te kaitaka, ki nga kakahu purepure no te rinena o Ihipa.</p> 
 <p><a name="an_7:17">7:17</a> Kua ruia e ahau toku moenga ki nga mea whakakakara, ki te maira, ki te aroe, ki te hinamona.</p> 
 <p><a name="an_7:18">7:18</a> Haere mai, kia whaowhina taua ki te aroha, a ao noa; kia ora o taua ngakau i te aroha.</p> 
 <p><a name="an_7:19">7:19</a> Kahore hoki taku tane i te whare: kua riro ia, he haere tawhiti:</p> 
 <p><a name="an_7:20">7:20</a> I maua atu e ia he putea moni i tona ringa; ka hoki mai ano ia i te kowhititanga o te marama.</p> 
 <p><a name="an_7:21">7:21</a> He maha no ana korero whakawai, riro ana ia i a ia ki tana; na te whakapati a ona ngutu ka kumea atu ia e ia.</p> 
 <p><a name="an_7:22">7:22</a> Haere tonu ia i muri i a ia, ano he kau e haere ana kia patua, he kuware ranei e haere ana ki nga rakau here waewae e whiua ai te he;</p> 
 <p><a name="an_7:23">7:23</a> A tu noa te tao ki tona ate puta rawa; rite tonu ia ki te manu e hohoro ana ki te mahanga, te mohio he matenga tera mona.</p> 
 <p><a name="an_7:24">7:24</a> ¶ No reira, e aku tamariki, whakarongo ki ahau, maharatia nga kupu a toku mangai.</p> 
 <p><a name="an_7:25">7:25</a> Kei peau ke tou ngakau ki ona ara, kei kotiti ke ki ona huarahi.</p> 
 <p><a name="an_7:26">7:26</a> He tokomaha hoki nga tangata i tu, i hinga i a ia, ae ra, he ope nui rawa tana i patu ai.</p> 
 <p><a name="an_7:27">7:27</a> He huarahi tona whare ki te reinga, e anga ana ki raro ki nga ruma o te mate.</p> 
 <p><a name="an_8:1">8:1</a> ¶ He teka ianei kei te karanga te whakaaro nui, e puaki ana ano te reo o te matauranga?</p> 
 <p><a name="an_8:2">8:2</a> I runga i nga wahi tiketike tona turanga, i te ara i te tutakitanga o nga huarahi;</p> 
 <p><a name="an_8:3">8:3</a> Hamama ana ia i te taha o nga kuwaha, i te ngutu o te pa, i te tomokanga atu i nga tatau:</p> 
 <p><a name="an_8:4">8:4</a> Ki a koutou, e nga tangata, taku karanga; ki nga tama ano a te tangata toku reo.</p> 
 <p><a name="an_8:5">8:5</a> E nga kuware, kia matau koutou ki te ngarahu tupato; e nga wairangi, kia mohio te ngakau.</p> 
 <p><a name="an_8:6">8:6</a> Whakarongo mai, ka korerotia hoki e ahau nga mea pai rawa; ko ta oku ngutu e whakapuaki ai ko nga mea e rite ana.</p> 
 <p><a name="an_8:7">8:7</a> He pono hoki te korero a toku mangai; he mea whakarihariha ano te kino ki oku ngutu.</p> 
 <p><a name="an_8:8">8:8</a> Kei runga i te tika nga kupu katoa a toku mangai; kahore he whakapeka, he whanoke ranei, i roto.</p> 
 <p><a name="an_8:9">8:9</a> Ko enei katoa he marama ki te tangata e matau ana, he tika ki te hunga i kitea ai te mohio.</p> 
 <p><a name="an_8:10">8:10</a> Manakohia mai taku ako, kaua te hiriwa; ko te matauranga, nui atu i te koura pai rawa.</p> 
 <p><a name="an_8:11">8:11</a> Pai atu hoki te whakaaro nui i nga rupi; e kore hoki nga mea katoa e minaminatia nei e tau hei whakarite mona.</p> 
 <p><a name="an_8:12">8:12</a> ¶ Kua meinga e ahau, e te whakaaro nui, ko te ngarahu pai hei nohoanga moku, e kitea ana e ahau te mohio me te ata whakaaro.</p> 
 <p><a name="an_8:13">8:13</a> Ko te wehi ki a Ihowa koia tena ko te kino ki te he: e kino ana ahau ki te whakapehapeha, ki te whakakake, ki te ara he, ki te mangai whanoke.</p> 
 <p><a name="an_8:14">8:14</a> Ko te whakaaro tika, ko te whakaaro nui, naku; ko ahau te matauranga, kei ahau te kaha.</p> 
 <p><a name="an_8:15">8:15</a> Naku nga kingi i kingi ai, naku nga rangatira i whakatakoto ai i te tika.</p> 
 <p><a name="an_8:16">8:16</a> Naku i whai rangatiratanga ai nga rangatira, nga tangata nunui, ara nga kaiwhakawa katoa o te whenua.</p> 
 <p><a name="an_8:17">8:17</a> E arohaina ana e ahau te hunga e aroha ana ki ahau; ko te hunga hoki e ata rapu ana i ahau, e kite ratou i ahau.</p> 
 <p><a name="an_8:18">8:18</a> He taonga, he kororia kei ahau; ae ra, he rawa mau tonu, he tika.</p> 
 <p><a name="an_8:19">8:19</a> Pai atu oku hua i te koura, ae ra, i te koura parakore; ko nga mea e puta ana i ahau, pai atu i te hiriwa kowhiri.</p> 
 <p><a name="an_8:20">8:20</a> Kei nga ara o te tika ahau e haere ana, kei waenganui i nga huarahi o te whakawa:</p> 
 <p><a name="an_8:21">8:21</a> Kia meinga ai e ahau te hunga e aroha ana ki ahau kia whiwhi ki te rawa, kia whakakiia ai e ahau a ratou takotoranga taonga.</p> 
 <p><a name="an_8:22">8:22</a> ¶ I a Ihowa ahau, no te timatanga ra ano o ona ara, no mua atu i ana mahi o nehera.</p> 
 <p><a name="an_8:23">8:23</a> Nonamata riro ahau i whakaritea ai, no te timatanga, no mua atu i te whenua.</p> 
 <p><a name="an_8:24">8:24</a> I te mea kahore ano nga rire, kua whanau ahau; i te mea kiano he puna whai wai.</p> 
 <p><a name="an_8:25">8:25</a> No mua atu i te whakaunga o nga maunga, no mua i nga pukepuke toku whanautanga:</p> 
 <p><a name="an_8:26">8:26</a> I te mea kahore ano i hanga noatia e ia te whenua, me nga parae, me te timatanga o te puehu o te ao.</p> 
 <p><a name="an_8:27">8:27</a> I tana whakaturanga i nga rangi, i reira ano ahau: i tana whakaritenga i te awhi mo te mata o te rire;</p> 
 <p><a name="an_8:28">8:28</a> I tana whakapumautanga i nga rangi i runga; i te tototanga o nga puna o te rire;</p> 
 <p><a name="an_8:29">8:29</a> I tana rohenga mai i te moana, kei takahia tana kupu e nga wai; i tana waitohutanga i nga turanga o te whenua;</p> 
 <p><a name="an_8:30">8:30</a> I reira ahau i tona taha, he tohunga ki nga mahi: he ahuarekatanga ahau nona i ia ra, i ia ra, e koa ana i nga wa katoa i tona aroaro;</p> 
 <p><a name="an_8:31">8:31</a> E koa ana ki tana ao; a ko taku i ahuareka ai ko nga tama a te tangata.</p> 
 <p><a name="an_8:32">8:32</a> ¶ No reira, e aku tamariki, whakarongo mai ki ahau: ka hari hoki te hunga e pupuri ana i oku ara.</p> 
 <p><a name="an_8:33">8:33</a> Whakarongo mai ki te ako, kia whai whakaaro ai koutou; kaua hoki e paopaongia.</p> 
 <p><a name="an_8:34">8:34</a> Ka hari te tangata e whakarongo ana ki ahau, e tatari ana i oku tatau i tenei ra, i tenei ra, e whanga ana i nga pou o oku kuwaha.</p> 
 <p><a name="an_8:35">8:35</a> Ko te tangata hoki e kite ana i ahau, e kite ana i te ora, ka whiwhi ano ia ki ta Ihowa manako mai.</p> 
 <p><a name="an_8:36">8:36</a> Ko te tangata ia e hara ana ki ahau, he mahi nanakia tana ki tona wairua ake; ko te hunga katoa e kino ana ki ahau, e aroha ana ki te mate.</p> 
 <p><a name="an_9:1">9:1</a> ¶ Kua oti i te whakaaro nui tetahi whare mona te hanga, e whitu nga pou kua oti te tarai e ia:</p> 
 <p><a name="an_9:2">9:2</a> Kua oti ana kararehe te patu e ia; whakananu rawa tana waina; kua oti ano tana tepu te whakapai.</p> 
 <p><a name="an_9:3">9:3</a> Kua unga e ia ana kotiro, e karanga ana ia i runga i nga wahi tiketike rawa o te pa.</p> 
 <p><a name="an_9:4">9:4</a> Ki te mea he kuware tetahi, me peka mai ia ki konei: ko te tangata maharakore, ko tana kupu tenei ki a ia,</p> 
 <p><a name="an_9:5">9:5</a> Haere mai, kainga taku taro, inumia hoki te waina kua oti nei te whakananu e ahau.</p> 
 <p><a name="an_9:6">9:6</a> Kati ra, e te hunga kuware, kia ora ai koutou; haere hoki i te ara o te matauranga.</p> 
 <p><a name="an_9:7">9:7</a> Ko ia e papaki ana i te tangata whakahihi, ka whakama; a ko ia e riri ana i te tangata kino, ka piri mai he he ki a ia.</p> 
 <p><a name="an_9:8">9:8</a> Kaua e riria te tangata whakahi, kei kino ia ki a koe: riria ko te tangata whakaaro nui, a ka aroha ia ki a koe.</p> 
 <p><a name="an_9:9">9:9</a> Hoatu te mohio ki te tangata whakaaro nui, a ka neke ake ona whakaaro; whakaakona te tangata tika, a ka nui ake tona mohio.</p> 
 <p><a name="an_9:10">9:10</a> Ko te timatanga o te whakaaro nui ko te wehi ki a Ihowa; ko te matauranga, ko te mohio ki te Mea Tapu.</p> 
 <p><a name="an_9:11">9:11</a> Maku hoki ka maha ai ou ra, maku ka neke ake ai nga tau e ora ai koe.</p> 
 <p><a name="an_9:12">9:12</a> Ki te nui ou whakaaro, mou ano ou whakaaro nui; ki te whakahi koe, mau anake tau pikaunga.</p> 
 <p><a name="an_9:13">9:13</a> ¶ Ko te wahine wairangi, he mangai nui ia; he kuware ia, kahore ona mohio ki te aha, ki te aha.</p> 
 <p><a name="an_9:14">9:14</a> Noho ana ia i te kuwaha o tona whare i runga i te nohoanga i nga wahi tiketike o te pa;</p> 
 <p><a name="an_9:15">9:15</a> Kia karanga atu ai ia ki nga tangata e haere ana i te ara, e maro tonu ana o ratou huarahi,</p> 
 <p><a name="an_9:16">9:16</a> Ko te kuware, peka mai ki konei; tena ko te tangata whakaarokore, ko tana kupu tenei ki a ia,</p> 
 <p><a name="an_9:17">9:17</a> He reka te wai tahae, a he ahuareka te taro kai huna.</p> 
 <p><a name="an_9:18">9:18</a> Te mohio ia kei reira nga tupapaku; kei te reinga riro ana i karanga ai.</p> 
 <p><a name="an_10:1">10:1</a> ¶ Ko nga whakatauki a Horomona. He tama whakaaro nui, ka koa te papa: tena he tama kuware, he utanga nui mo tona whaea.</p> 
 <p><a name="an_10:2">10:2</a> ¶ Kahore he rawa o nga taonga o te kino: ma te tika ia te oranga ake i te mate.</p> 
 <p><a name="an_10:3">10:3</a> E kore a Ihowa e tuku i te wairua o te tangata tika kia hemokai: ka pana atu ia e ia te hiahia o te hunga kino.</p> 
 <p><a name="an_10:4">10:4</a> ¶ He rawakore te tukunga iho o te ringa ngehe: ma te ringa kakama ia ka hua te taonga.</p> 
 <p><a name="an_10:5">10:5</a> ¶ He kohi raumati ta tama ngakau mahara: he whakama ia te rawa a tama moe ngahuru.</p> 
 <p><a name="an_10:6">10:6</a> ¶ He manaaki kei te tumuaki o te tangata tika: he arita ia kei te waha o te tangata kino, taupoki ai.</p> 
 <p><a name="an_10:7">10:7</a> ¶ Ka manaakitia te maharatanga ki te tangata tika; ka pirau ia te ingoa o te hunga kino.</p> 
 <p><a name="an_10:8">10:8</a> ¶ He ngakau whakaaro, ka tahuritia te whakahau: he ngutu wairangi, ka hinga.</p> 
 <p><a name="an_10:9">10:9</a> ¶ Ko te tangata haere tika, e haere ora ana: ko te tangata parori ke ona ara, ka mohiotia ia.</p> 
 <p><a name="an_10:10">10:10</a> ¶ Ma te whakakini o te kanohi ka puta ai te pouri: ko te ngutu wairangi ia, ka hinga.</p> 
 <p><a name="an_10:11">10:11</a> ¶ He puna ora te mangai o te tangata tika; tena ko te mangai o te hunga kino, ka taupokina tera e te mahi nanakia.</p> 
 <p><a name="an_10:12">10:12</a> ¶ Ko to te mauahara he whakaoho i nga totohe; ko te aroha he hipoki i nga he katoa.</p> 
 <p><a name="an_10:13">10:13</a> ¶ E kitea te whakaaro nui ki nga ngutu o te tangata matau; ko te rakau ia te mea mo te tuara o te ngakaukore.</p> 
 <p><a name="an_10:14">10:14</a> ¶ Rongoa ai te hunga whakaaro nui i te matauranga: he whakangaromanga ia kei te hori tonu, te mangai o te wairangi.</p> 
 <p><a name="an_10:15">10:15</a> ¶ Ko ona rawa te pa kaha o te tangata taonga: tena ko te hunga kore taonga, hei whakangaromanga to ratou rawakore.</p> 
 <p><a name="an_10:16">10:16</a> ¶ Ko te mahi a te tangata tika e ahu ana ki te ora: ko nga hua o te kino ki te hara.</p> 
 <p><a name="an_10:17">10:17</a> ¶ Kei te ara ki te ora te tangata e pupuri ana i te kupu ako; ko te tangata ia e kore e pai kia riria tona he, ka kotiti ke.</p> 
 <p><a name="an_10:18">10:18</a> ¶ Ko te tangata e huna ana i te mauahara he ngutu teka: a he kuware te tangata e whakapuaki ana i te ngautuara.</p> 
 <p><a name="an_10:19">10:19</a> ¶ E kore nga kupu maha e hapa i te kino; he mahara nui ia te tangata he ngutu kokopi nei ona.</p> 
 <p><a name="an_10:20">10:20</a> ¶ He hiriwa pai rawa te arero o te tangata tika; ko te ngakau o te hunga kino, he hauwarea rawa.</p> 
 <p><a name="an_10:21">10:21</a> He tokomaha e whangaia ana e nga ngutu o te tangata tika; ka mate ia te hunga kuware, he kore no te ngakau mahara.</p> 
 <p><a name="an_10:22">10:22</a> ¶ Ka hua te taonga i ta Ihowa manaaki: kahore hoki e kinakitia e ia ki te pouri.</p> 
 <p><a name="an_10:23">10:23</a> ¶ Hei takaro ma te wairangi te mahi he; ma te tangata matau ia ko te whakaaro nui.</p> 
 <p><a name="an_10:24">10:24</a> ¶ Ko ta te tangata kino i wehi ai ka tae ano ki a ia; a, ko ta te hunga tika i hiahia ai, ka homai.</p> 
 <p><a name="an_10:25">10:25</a> Pahure rawa ake te tukauati kua kore te hunga kino: tena ko te tangata tika he turanga pumau tera.</p> 
 <p><a name="an_10:26">10:26</a> ¶ He winika ki nga niho, he paowa ki nga kanohi: koia ano te mangere ki ona kaiunga.</p> 
 <p><a name="an_10:27">10:27</a> ¶ Ko te wehi ki a Ihowa e whakaroa ana i nga ra: ka whakapotoa mai ia nga tau o te hunga kino.</p> 
 <p><a name="an_10:28">10:28</a> Tumanako atu te hunga tika, koa iho; tumanako atu te hunga kino, ngaro iho.</p> 
 <p><a name="an_10:29">10:29</a> ¶ He kaha mo te tangata tika ta Ihowa ara; he whakangaromanga ia mo nga kaimahi i te kino.</p> 
 <p><a name="an_10:30">10:30</a> E kore te tangata tika e whakangaueuetia a ake ake; e kore ia e nohoia e te hunga kino te whenua.</p> 
 <p><a name="an_10:31">10:31</a> ¶ Ko te mangai o te tangata tika hua ana te whakaaro nui; ka tapahia ia te arero whanoke.</p> 
 <p><a name="an_10:32">10:32</a> E mohio ana nga ngutu o te tangata tika ki nga mea ka manakohia; he whanoke ia e whakapuakina ana e te mangai o te hunga kino.</p> 
 <p><a name="an_11:1">11:1</a> ¶ He mea whakarihariha ki a Ihowa te pauna he; engari te taimaha tika tana i pai ai.</p> 
 <p><a name="an_11:2">11:2</a> ¶ Ka tae te whakapehapeha, ka tae ano te whakama; kei te hunga whakaiti ia te whakaaro nui.</p> 
 <p><a name="an_11:3">11:3</a> ¶ Ko to ratou ngakau tapatahi hei arahi i te hunga tika; ka ai ano ko te whanoke ia o te hunga poka ke hei whakangaro mo ratou.</p> 
 <p><a name="an_11:4">11:4</a> ¶ E kore te taonga e whai mana i te ra o te riri: kei te tika ia he oranga ake i te mate.</p> 
 <p><a name="an_11:5">11:5</a> ¶ Ma te tika o te ngakau tapatahi ka tika ai tona ara; ka hinga ia te tangata kino i runga i tona kino.</p> 
 <p><a name="an_11:6">11:6</a> Ma te tika o te hunga tika ka mawhiti ai ratou; ka mau ia nga poka ke i runga i to ratou kino.</p> 
 <p><a name="an_11:7">11:7</a> ¶ I te matenga o te tangata kino, kore iho ana mea i tumanako atu ai: kahore noa iho he tumanakohanga ma te hunga he.</p> 
 <p><a name="an_11:8">11:8</a> ¶ Ka mawhiti te tangata tika i roto i te raru, a ka riro te tangata kino hei whakakapi mo tona turanga.</p> 
 <p><a name="an_11:9">11:9</a> ¶ Hei huna mo tona hoa te mangai o te tangata whakaponokore; na ma te mohio te hunga tika ka mawhiti ai.</p> 
 <p><a name="an_11:10">11:10</a> ¶ Ka pai te hunga tika, ka hari te pa: ka whakangaromia te hunga kino, ka tangi te umere.</p> 
 <p><a name="an_11:11">11:11</a> Ma te manaaki o te hunga tika ka kake ai te pa; ka pakaru ia i te mangai o te hunga kino.</p> 
 <p><a name="an_11:12">11:12</a> ¶ Ko te tangata e whakahawea ana ki tona hoa he maharakore: tena ko te tangata matau, whakarongo puku ana.</p> 
 <p><a name="an_11:13">11:13</a> Ko te tangata haere, ka kawekawe korero e whaki ana i nga mea ngaro: ko te tangata i te wairua pono, e hipoki ana i te korero.</p> 
 <p><a name="an_11:14">11:14</a> ¶ Ki te kahore he mohio hei arahi, ka hinga te iwi: he ora ia kei nga kaiwhakatakoto whakaaro tokomaha.</p> 
 <p><a name="an_11:15">11:15</a> ¶ Ko te tangata ko tana nei hei whakakapi mo ta te tangata ke, ka mamae; kei te ora ia te tangata e kino ana ki te tikanga whakakapi turanga.</p> 
 <p><a name="an_11:16">11:16</a> ¶ Ka mau te kororia i te wahine tikanga pai; ka mau hoki te taonga i nga tangata taikaha.</p> 
 <p><a name="an_11:17">11:17</a> ¶ He atawhai i tona wairua ta te tangata atawhai; a he whakararu i ona kikokiko ta te tangata nanakia.</p> 
 <p><a name="an_11:18">11:18</a> ¶ Ko te mahi a te tangata kino e utua ana ki te teka: ko te utu ia mo te kaiwhakatakoto i te tika, u rawa.</p> 
 <p><a name="an_11:19">11:19</a> ¶ Ko te tangata u ki te tika, ka whiwhi ki te ora: a, ko te tangata e whai ana i te kino e mea ana i te mate mona.</p> 
 <p><a name="an_11:20">11:20</a> ¶ Ko ta Ihowa e whakarihariha ai he ngakau whanoke; ko tana e ahuareka ai ko te hunga e tika ana to ratou ara.</p> 
 <p><a name="an_11:21">11:21</a> ¶ Ahakoa awhi nga ringa ki a raua, e kore te tangata kino e waiho kia kore e whiua; ka mawhiti ia te uri o te hunga tika.</p> 
 <p><a name="an_11:22">11:22</a> ¶ Rite tonu ki te whakakai koura i te ihu o te poaka te wahine ataahua kahore nei ona ngarahu pai.</p> 
 <p><a name="an_11:23">11:23</a> ¶ Ko ta te hunga tika e minamina ai, ko te pai anake; ko te tumanako ia a te hunga kino, ko te riri.</p> 
 <p><a name="an_11:24">11:24</a> ¶ Tera tetahi kei te rui, a tapiritia mai ana ano; tera tetahi kei te kaiponu i te mea e tika ana, heoi rawakore noa iho.</p> 
 <p><a name="an_11:25">11:25</a> ¶ Ko te wairua ohaoha ka momona: ko te tangata e whakamakuku ana, ka whakamakukuria ano ia.</p> 
 <p><a name="an_11:26">11:26</a> ¶ Ko te tangata e kaiponu ana i te witi, ka kanga tera e te nuinga; ka tau ia te manaaki ki runga ki te mahunga o te tangata e hoko atu ana.</p> 
 <p><a name="an_11:27">11:27</a> ¶ Ko te tangata e ata rapu ana i te pai, e rapu ana i te whakapai: ko te tangata ia e rapu ana i te he, ka tae tera ki a ia.</p> 
 <p><a name="an_11:28">11:28</a> ¶ Ko te tangata e whakawhirinaki ana ki ona taonga, ka taka: na, ko te hunga tika ka rite to ratou tupu ki to te rau matomato.</p> 
 <p><a name="an_11:29">11:29</a> ¶ Ko te tangata e whakararu ana i tona whare, he hau te taonga e whakarerea iho mona: hei pononga ano te kuware ma te ngakau whakaaro nui.</p> 
 <p><a name="an_11:30">11:30</a> ¶ Ko nga hua o te tangata tika he rakau no te ora; ka hopu wairua ano te tangata whakaaro tika.</p> 
 <p><a name="an_11:31">11:31</a> ¶ Nana, he utu ano to te tangata tika i runga i te whenua: nui atu ia to te tangata kino raua ko te tangata hara.</p> 
 <p><a name="an_12:1">12:1</a> ¶ Ko te tangata e aroha ana ki te kupu ako e aroha ana ki te matauranga; na, ko te tangata e kore e pai kia riria tona he, he poauau tera.</p> 
 <p><a name="an_12:2">12:2</a> ¶ Ko te tangata pai ka whiwhi ki ta Ihowa whakapai; otiia ka whakahengia e ia te tangata ngarahu kino.</p> 
 <p><a name="an_12:3">12:3</a> ¶ E kore ta te tangata e u i te kino: na, ko te pakiaka o te hunga tika, e kore tera e whakakorikoria.</p> 
 <p><a name="an_12:4">12:4</a> ¶ He wahine e u ana tona pai, hei karauna tera ki tana tane; tena ko te wahine i whakama ai ia, hei pirau tera i roto i ona wheua.</p> 
 <p><a name="an_12:5">12:5</a> ¶ Ko nga whakaaro o te hunga tika he tika: ko nga whakaaro ia o te hunga kino he tinihanga.</p> 
 <p><a name="an_12:6">12:6</a> ¶ Ko nga kupu a te hunga kino e mea ana kia tauwhanga i te toto: ma te mangai ia o te hunga tika ratou ka ora ai.</p> 
 <p><a name="an_12:7">12:7</a> ¶ Ka hurihia iho te hunga kino, a kore iho; ko te whare ia o te hunga tika ka tu tonu.</p> 
 <p><a name="an_12:8">12:8</a> ¶ Ka rite ki tona ngarahu te whakamoemiti mo te tangata; ko te ngakau parori ki ia ka whakahaweatia.</p> 
 <p><a name="an_12:9">12:9</a> ¶ Ko te tangata e whakahaweatia ana, he pononga nei tana, pai ake ia i te tangata e whakanui ana i a ia ano, a kahore ana kai.</p> 
 <p><a name="an_12:10">12:10</a> ¶ Ko te tangata tika e whakaaro ana ia ki te ora o tana kararehe; he nanakia ia nga mahi atawhai a te hunga kino.</p> 
 <p><a name="an_12:11">12:11</a> ¶ Ko te tangata e mahi ana i tona oneone ka makona ia i te taro; tena ko te tangata e whai ana i te hunga tekateka noa, kahore ona ngakau mahara.</p> 
 <p><a name="an_12:12">12:12</a> ¶ Ko ta te tangata kino e minamina ai ko te kupenga a te hunga kino; e whai hua ana ia te pakiaka o te hunga tika.</p> 
 <p><a name="an_12:13">12:13</a> ¶ Ka mau te tangata kino i te pokanga ketanga o ona ngutu; ka puta mai ia te tangata tika i roto i te raru.</p> 
 <p><a name="an_12:14">12:14</a> ¶ Ma nga hua o tona mangai ka makona ai te tangata i te pai; ka riro mai ano i te tangata nga utu o ta ona ringa.</p> 
 <p><a name="an_12:15">12:15</a> ¶ He tika tonu ki ona kanohi ake te ara o te kuware: e whakarongo ana ia te tangata whakaaro nui ki te kupu whakatupato.</p> 
 <p><a name="an_12:16">12:16</a> ¶ Ko te kuware, e mohiotia wawetia ana tona riri: e hipokina ana ia te whakama e te tangata ngarahu tupato.</p> 
 <p><a name="an_12:17">12:17</a> ¶ Ko ta te tangata korero pono he whakapuaki i te tika; ko ta te kaiwhakaatu teka ia he tinihanga.</p> 
 <p><a name="an_12:18">12:18</a> ¶ He tangata ano ko ana korero maka noa, me te mea ko nga werohanga a te hoari; he rongoa ia te arero o te hunga whakaaro nui.</p> 
 <p><a name="an_12:19">12:19</a> ¶ Ka u tonu te ngutu pono a ake ake; mo naianei kau ia te arero teka.</p> 
 <p><a name="an_12:20">12:20</a> ¶ He tinihanga kei roto i te ngakau o nga kaitito i te kino; he koa ia to nga kaiwhakatakoto korero e mau ai te rongo.</p> 
 <p><a name="an_12:21">12:21</a> ¶ E kore tetahi kino e pa ki te tangata tika; engari te hunga kino ka ki i te kino.</p> 
 <p><a name="an_12:22">12:22</a> ¶ He mea whakarihariha ki a Ihowa nga ngutu teka; ko tana e ahuareka ai ko nga kaimahi i te pono.</p> 
 <p><a name="an_12:23">12:23</a> ¶ Hipoki ai te tangata tupato i te matauranga: e karanga nui ana ia te ngakau o nga kuware i te kuwaretanga.</p> 
 <p><a name="an_12:24">12:24</a> ¶ Mo te ringa o nga uaua te kingitanga; hei homai takoha ia te mangere.</p> 
 <p><a name="an_12:25">12:25</a> ¶ Ma te pouri i roto i te ngakau o te tangata e piko ai ia: ma te kupu pai ia ka marama ai.</p> 
 <p><a name="an_12:26">12:26</a> ¶ Hira ake te tangata tika i tona hoa; te hunga kino ia ka whakapohehetia e to ratou ara ano.</p> 
 <p><a name="an_12:27">12:27</a> ¶ Kahore te tangata mangere e tunu i tana mea i hopu ai: ma te tangata uaua ia te taonga utu nui a nga tangata.</p> 
 <p><a name="an_12:28">12:28</a> ¶ He ora kei te ara o te tika; kahore hoki he mate i tona ara.</p> 
 <p><a name="an_13:1">13:1</a> ¶ Ko te tama whakaaro nui ka rongo ki ta tona papa ako: ko te tangata whakahi ia e kore e rongo ki te riri.</p> 
 <p><a name="an_13:2">13:2</a> ¶ E kai te tangata i te pai i te hua o tona mangai: ka kai ia te wairua o te hunga wanoke i te tutu.</p> 
 <p><a name="an_13:3">13:3</a> ¶ Ko te tangata e tiaki ana i tona mangai e pupuri ana i tona ora: ko te tangata ia e hamama nui ana ona ngutu, ko te whakangaromanga mona.</p> 
 <p><a name="an_13:4">13:4</a> ¶ E hiahia ana te wairua o te tangata mangere, a kahore he mea mana: ka meinga ia kia momona te wairua o te hunga uaua.</p> 
 <p><a name="an_13:5">13:5</a> ¶ E kino ana te tangata tika ki te korero teka: he mea whakarihariha ia te tangata kino, a whakama noa iho.</p> 
 <p><a name="an_13:6">13:6</a> ¶ Ko te tika hei kaitiaki mo te tangata e tapatahi ana te ara: ka whakataka ano te tangata kino e te hara.</p> 
 <p><a name="an_13:7">13:7</a> ¶ Tera tetahi kei te amene taonga mona, heoi kahore rawa he mea i a ia: tera tetahi kei te whakarawakore i a ia, heoi nui atu ona rawa.</p> 
 <p><a name="an_13:8">13:8</a> ¶ Ko nga utu mo te tangata kia ora, ko ona rawa: tena ko te rawakore, e kore e rongo i te riri.</p> 
 <p><a name="an_13:9">13:9</a> ¶ E koa ana te marama o te hunga tika: ka keto ia te rama o te hunga kino.</p> 
 <p><a name="an_13:10">13:10</a> ¶ He totohe anake i ahu mai i te whakapehapeha: he whakaaro nui ia kei te hunga i nga kupu tika.</p> 
 <p><a name="an_13:11">13:11</a> ¶ Ko nga taonga i puta mai i te whakamanamana ka iti haere: ko ta te tangata i whakaemi ai, he mea mahi, ka tupu haere.</p> 
 <p><a name="an_13:12">13:12</a> ¶ He manako taringa roa, he patu ngakau: ka tae te koronga, ko te rakau ia o te ora.</p> 
 <p><a name="an_13:13">13:13</a> ¶ Ko te tangata e whakahawea ana ki te kupu, ka ngaro i a ia ano; ko te tangata ia e wehi ana i te whakahau, ka whiwhi ki te utu.</p> 
 <p><a name="an_13:14">13:14</a> ¶ Ko te ture o te hunga whakaaro nui, he puna no te ora, e puta ai i nga reti o te mate.</p> 
 <p><a name="an_13:15">13:15</a> ¶ Ko to te ngarahu pai he homai atawhai; he taikaha ia te ara o te hunga nanakia.</p> 
 <p><a name="an_13:16">13:16</a> ¶ He mahi mohio ta te tangata tupato; ko ta te wairangi he hora i te kuwaretanga.</p> 
 <p><a name="an_13:17">13:17</a> ¶ Ka hinga te karere kino ki te kino; ko te karere pono ia, ano he rongoa.</p> 
 <p><a name="an_13:18">13:18</a> ¶ Ko te tangata kahore e pai ki te papaki, mana te rawakore, te whakama; engari ko te tangata e whai mahara ana ki te ako, ka whakahonoretia.</p> 
 <p><a name="an_13:19">13:19</a> ¶ Ko te hiahia kua rite, he reka ki te wairua: he whakarihariha ia ki nga kuware te whakarere i te kino.</p> 
 <p><a name="an_13:20">13:20</a> ¶ Haere i te taha o te hunga whakaaro nui, a ka whai whakaaro koe: ko te takahoa ia o nga kuware, ka mamae.</p> 
 <p><a name="an_13:21">13:21</a> ¶ Ka whai te kino i te hunga hara; ko te utu ia ki te hunga tika, he pai.</p> 
 <p><a name="an_13:22">13:22</a> ¶ He whakarerenga iho ta te tangata pai mo nga tamariki a nga tamariki; kei te rongoa mo te tangata tika nga taonga o te tangata hara.</p> 
 <p><a name="an_13:23">13:23</a> ¶ He nui te kai kei te ngakinga a nga rawakore; tera ia te mea e ngaro ana i te kore o te tikanga pai.</p> 
 <p><a name="an_13:24">13:24</a> ¶ Ko te tangata e kaiponu ana i tana whiu, e kino ana ia ki tana tama; ko te tangata ia e aroha ana ki a ia, ka papaki wawe i a ia.</p> 
 <p><a name="an_13:25">13:25</a> ¶ Kai ana te tangata tika, makona ana tona wairua; ka hapa ia te kopu o te tangata kino.</p> 
 <p><a name="an_14:1">14:1</a> ¶ Ko ta te wahine whakaaro nui he hanga i tona whare; ko ta te wahine wairangi, ko ona ringa hei wahi iho.</p> 
 <p><a name="an_14:2">14:2</a> ¶ Ko te tangata e haere ana i runga i tona tika, e wehi ana i a Ihowa; ko te tangata he parori ki ona ara e whakahawea ana ki i ia.</p> 
 <p><a name="an_14:3">14:3</a> ¶ Kei te mangai o te wairangi he patu whakapehapeha; ma nga ngutu ia o te hunga whakaaro nui ratou ka ora ai.</p> 
 <p><a name="an_14:4">14:4</a> ¶ Ki te kahore he kau, ka ma te takotoranga kai; ma te kaha ia o te kau ka nui ai nga hua.</p> 
 <p><a name="an_14:5">14:5</a> ¶ E kore te kaiwhakaatu pono e teka; ka puaki ia te teka i te kaiwhakaatu teka.</p> 
 <p><a name="an_14:6">14:6</a> ¶ E rapu ana te tangata whakahi i te whakaaro nui, heoi kahore e kitea e ia; ki te tangata matau ia he mama noa te matauranga.</p> 
 <p><a name="an_14:7">14:7</a> ¶ Haere atu ki te aroaro o te kuware, ina kahore e kitea e koe he ngutu matau ona.</p> 
 <p><a name="an_14:8">14:8</a> ¶ Ko te whakaaro nui o te tangata tupato, he matau ki tona ara; ko te wairangi o nga kuware, he tinihanga.</p> 
 <p><a name="an_14:9">14:9</a> ¶ Ko ta nga wairangi he kata ki te he: na kei te hunga tika te whakaaro pai.</p> 
 <p><a name="an_14:10">14:10</a> ¶ E mohio ana te ngakau ki tona ake mamae, e kore ano hoki tona koa e pikitia e te tangata ke.</p> 
 <p><a name="an_14:11">14:11</a> ¶ Ka whakangaromia te whare o te hunga kino: ka tupu ia te teneti o te hunga tika.</p> 
 <p><a name="an_14:12">14:12</a> ¶ He huarahi ano tera e tika ana ki ta te tangata titiro, ko tona mutunga ia ko nga huarahi ki te mate.</p> 
 <p><a name="an_14:13">14:13</a> ¶ Ahakoa e kata ana, e mamae ana te ngakau; a, ko te mutunga o te koa, he pouri.</p> 
 <p><a name="an_14:14">14:14</a> ¶ Ko te tangata i te ngakau tahuri ke, ka makona i ona ara ake: a ko te tangata pai ka makona i tana ake ano.</p> 
 <p><a name="an_14:15">14:15</a> ¶ Ko ta te kuware he whakapono ki nga kupu katoa; tena ko te tangata tupato, ka ata titiro ki tana hikoi.</p> 
 <p><a name="an_14:16">14:16</a> ¶ E wehi ana te tangata whakaaro nui, ka neke atu i te kino; ko te kuware ia ka whakahi, ka tohe.</p> 
 <p><a name="an_14:17">14:17</a> ¶ Ko te tangata riri wawe ka mahi i te wairangi; ka kinongia ano hoki te tangata i nga rauhanga kino.</p> 
 <p><a name="an_14:18">14:18</a> ¶ He wairangi te whakarerenga iho mo nga kuware; ko te tangata tupato ia ka karaunatia ki te matauranga.</p> 
 <p><a name="an_14:19">14:19</a> ¶ E piko ana te hunga kino ki te aroaro o te hunga pai; a ko te hunga he ki nga kuwaha o te tangata tika.</p> 
 <p><a name="an_14:20">14:20</a> ¶ E kinongia ana te rawakore e tona hoa ake nei ano; he tokomaha ia nga tangata e aroha ana ki te tangata taonga.</p> 
 <p><a name="an_14:21">14:21</a> ¶ Ko te tangata e whakahawea ana ki tona hoa, e hara ana; ko te tangata ia e atawhai ana ki nga rawakore, ka hari.</p> 
 <p><a name="an_14:22">14:22</a> ¶ He teka ianei e kotiti ke ana nga kaiwhakatakoto i te kino? He atawhai ia, he pono, kei nga kaihanga i te pai.</p> 
 <p><a name="an_14:23">14:23</a> ¶ He hua to nga mauiuitanga katoa; tena ko te korero o nga ngutu e ahu ana ki te rawakore.</p> 
 <p><a name="an_14:24">14:24</a> ¶ Hei karauna mo nga whakaaro nui o ratou taonga; ko te wairangi ia o nga kuware, he wairangi kau.</p> 
 <p><a name="an_14:25">14:25</a> ¶ Ka ora nga wairua i te kaiwhakaatu pono: ko te tangata korero teka ia e mea ana kia tinihanga.</p> 
 <p><a name="an_14:26">14:26</a> ¶ U tonu, kaha tonu te whakaaro ina wehi ki a Ihowa; ka whai rerenga atu ano hoki ana tamariki.</p> 
 <p><a name="an_14:27">14:27</a> He puna ora te wehi ki a Ihowa, e mahue ai nga reti o te mate.</p> 
 <p><a name="an_14:28">14:28</a> ¶ Ma te nui o te iwi ka whai honore ai te kingi; ma te kore o te iwi ka taka ai te rangatira.</p> 
 <p><a name="an_14:29">14:29</a> ¶ He matauranga nui to te tangata manawanui; ko te tangata riri wawe ia, e whakaneke ake ana ia i te wairangi.</p> 
 <p><a name="an_14:30">14:30</a> ¶ He ora ki nga kikokiko te ngakau ora; ko te hae ia, he pirau ki nga wheua.</p> 
 <p><a name="an_14:31">14:31</a> ¶ Ko te tangata e tukino ana i te ware, he tawai tana ki tona Kaihanga; ko te tangata ia e atawhai ana i te rawakore, e whakahonore ana i a ia.</p> 
 <p><a name="an_14:32">14:32</a> ¶ E uakina iho ana te tangata kino i runga i tona he; ko te tangata tika ia ka whai tumanakohanga i tona matenga.</p> 
 <p><a name="an_14:33">14:33</a> ¶ Ka noho te whakaaro nui ki te ngakau o te tangata matau; engari ko te mea kei te wahi ki roto o nga kuware e whakaaturia ana.</p> 
 <p><a name="an_14:34">14:34</a> ¶ Ma te tika ka kake ai te iwi; ma te hara ia ka ingoa kino ai nga iwi.</p> 
 <p><a name="an_14:35">14:35</a> ¶ Ka manako te kingi ki te pononga mahara; a ka riri ki te tangata i takea ai te whakama.</p> 
 <p><a name="an_15:1">15:1</a> ¶ Ma te kupu ngawari e kaupare te riri; ma te kupu taimaha ia e whakaoho te riri.</p> 
 <p><a name="an_15:2">15:2</a> ¶ Ko te arero o te tangata whakaaro nui e whakahua tika ana i te matauranga: e whakapuaki ana ia te mangai o nga kuware i te wairangi.</p> 
 <p><a name="an_15:3">15:3</a> ¶ Kei nga wahi katoa nga kanohi o Ihowa, e titiro ana ki te hunga kino, ki te hunga pai.</p> 
 <p><a name="an_15:4">15:4</a> ¶ Ko te arero reka he rakau no te ora; tena ki te wanoke a roto he wawahi wairua.</p> 
 <p><a name="an_15:5">15:5</a> ¶ E whakahawea ana te wairangi ki te papaki a tona papa; ko te tangata ia e mahara ana ki te ako ka mohio ki te tupato.</p> 
 <p><a name="an_15:6">15:6</a> ¶ He nui te taonga kei te whare o te tangata tika; he raruraru ia kei roto i nga mea hua ki te tangata kino.</p> 
 <p><a name="an_15:7">15:7</a> ¶ E ruia ana te matauranga e nga ngutu o nga whakaaro nui: kahore ia he pena a te ngakau o nga kuware.</p> 
 <p><a name="an_15:8">15:8</a> ¶ He mea whakarihariha ki a Ihowa te whakahere a te hunga kino: engari e manako ana ia ki te inoi a te hunga tika.</p> 
 <p><a name="an_15:9">15:9</a> ¶ He mea whakarihariha ki a Ihowa te huarahi o te tangata kino: ko te tangata ia e whai ana i te tika tana e aroha ai.</p> 
 <p><a name="an_15:10">15:10</a> ¶ He kino te papaki ki te tangata e whakarere ana i te ara; a, ko te tangata e kino ana ki te ako, ka mate.</p> 
 <p><a name="an_15:11">15:11</a> ¶ Kei te aroaro o Ihowa te reinga me te whakangaromanga; engari rawa hoki nga ngakau o nga tama a te tangata.</p> 
 <p><a name="an_15:12">15:12</a> ¶ E kore te tangata whakahi e aroha ki te kaipapaki; e kore hoki e haere ki te hunga whakaaro nui.</p> 
 <p><a name="an_15:13">15:13</a> ¶ Ma te koa o te ngakau ka pai ai te mata: ma te pouri ia o te ngakau ka maru ai te wairua.</p> 
 <p><a name="an_15:14">15:14</a> ¶ E rapu ana te ngakau mohio i te matauranga; ko te kuware ia ta te mangai o nga wairangi e kai ai.</p> 
 <p><a name="an_15:15">15:15</a> ¶ He kino nga ra katoa o te hunga pouri; he hakari tonu ta te tangata i te ngakau marama.</p> 
 <p><a name="an_15:16">15:16</a> ¶ He pai ke te iti i kinakitia ki te wehi ki a Ihowa, i te nui taonga i kinakitia ki te raruraru.</p> 
 <p><a name="an_15:17">15:17</a> He pai ake te tina puwha ko te aroha hei kinaki, i te kau whangai e kinakitia ana ki te mauahara.</p> 
 <p><a name="an_15:18">15:18</a> ¶ He whakaoho tautohe ta te tangata pukuriri: he pehi pakanga ia ta te tangata manawanui.</p> 
 <p><a name="an_15:19">15:19</a> ¶ Ko te ara o te tangata mangere, ano he taiepa tataramoa; he ara nui ia to te tangata tika.</p> 
 <p><a name="an_15:20">15:20</a> ¶ He tama whakaaro nui, ka koa te papa: tena ko te tama kuware, he whakahawea ki tona whaea.</p> 
 <p><a name="an_15:21">15:21</a> ¶ Ki te tangata maharakore he mea whakahari te wairangi; he tika ia te haere a te tangata matau.</p> 
 <p><a name="an_15:22">15:22</a> ¶ Ki te kahore he runanga, ka pororaru nga tikanga: ma te tokomaha ia o nga kaiwhakatakoto whakaaro ka mau ai.</p> 
 <p><a name="an_15:23">15:23</a> ¶ Kei ta tona mangai i whakahoki ai he koa mo te tangata: ko te kupu i te wa i tika ai, ano te pai!</p> 
 <p><a name="an_15:24">15:24</a> ¶ Ki te tangata whakaaro nui e ahu whakarunga ana te ara ki te ora, he mea kia mahue ai i a ia te reinga o raro.</p> 
 <p><a name="an_15:25">15:25</a> ¶ Ka hutia ake e Ihowa te whare o te tangata whakakake: engari ka whakapumautia e ia te rohe o te pouaru.</p> 
 <p><a name="an_15:26">15:26</a> ¶ He mea whakarihariha ki a Ihowa nga whakaaro nanakia; he mea kohakore ia nga kupu ahuareka.</p> 
 <p><a name="an_15:27">15:27</a> ¶ Ko te tangata apo taonga, raruraru ana i a ia tona whare; ka ora ia te tangata e kino ana ki nga mea homai noa.</p> 
 <p><a name="an_15:28">15:28</a> ¶ Ko te ngakau o te tangata tika e ata whakaaro ana ki te kupu hei whakahokinga; ko te mangai ia o te tangata kino e tahoro ana i nga mea kikino.</p> 
 <p><a name="an_15:29">15:29</a> ¶ E matara ana a Ihowa i te hunga kino: otiia e rongo ana ia ki te inoi a te hunga tika.</p> 
 <p><a name="an_15:30">15:30</a> ¶ Ma te marama o nga kanohi ka koa ai te ngakau: a ma te rongo pai ka momona ai nga wheua.</p> 
 <p><a name="an_15:31">15:31</a> ¶ Ko te taringa e whakarongo ana ki te whakatupato e ora ai, ka noho i waenga i te hunga whakaaro nui.</p> 
 <p><a name="an_15:32">15:32</a> ¶ Ko te tangata e whakakahore ana ki te papaki, e whakahawea ana ki tona wairua; engari ko te tangata e rongo ana ki te ako, ka whiwhi ki te ngakau mahara.</p> 
 <p><a name="an_15:33">15:33</a> ¶ Ko te wehi ki a Ihowa te ako o te whakaaro nui; ko te ngakau whakaiti hoki e haere ana i mua i te honore.</p> 
 <p><a name="an_16:1">16:1</a> ¶ Ko nga whakatakataka a te ngakau na te tangata; engari ko te kupu whakahoki a te arero na Ihowa.</p> 
 <p><a name="an_16:2">16:2</a> ¶ Ko nga ara katoa o te tangata he ma ki ona ake kanohi; ko Ihowa ia ki te pauna i nga wairua.</p> 
 <p><a name="an_16:3">16:3</a> ¶ Utaina au mahi ki runga ki a Ihowa, a ka whakapumautia ou whakaaro.</p> 
 <p><a name="an_16:4">16:4</a> ¶ He mea hanga na Ihowa nga mea katoa mo tona tutukitanga, mo tona: ae ra, ko te tangata kino hoki mo te ra o te kino.</p> 
 <p><a name="an_16:5">16:5</a> ¶ He mea whakarihariha na Ihowa te hunga ngakau whakakake katoa; ahakoa pupuri te ringa ki te ringa, e kore ia e kore te whiua.</p> 
 <p><a name="an_16:6">16:6</a> ¶ Ko te mahi tohu tangata me te pono hei pure mo te kino; ma te wehi hoki ki a Ihowa ka mawehe atu ai te tangata i te kino.</p> 
 <p><a name="an_16:7">16:7</a> ¶ Ki te pai a Ihowa ki nga ara o te tangata, ka meinga e ia ona hoariri nei ano kia mau te rongo ki a ia.</p> 
 <p><a name="an_16:8">16:8</a> ¶ He pai ake te mea iti i runga i te tika, i nga hua maha ki te kahore he tika.</p> 
 <p><a name="an_16:9">16:9</a> ¶ Ko te ngakau o te tangata hei whakaaro i tona ara; ko Ihowa ia hei whakatika i tona hikoi.</p> 
 <p><a name="an_16:10">16:10</a> ¶ He kupu atua kei nga ngutu o te kingi; e kore tona mangai e poka ke ina whakawa.</p> 
 <p><a name="an_16:11">16:11</a> ¶ Ko te taimaha tika, ko te pauna tika, na Ihowa; he mahi nana nga kohatu katoa o te putea.</p> 
 <p><a name="an_16:12">16:12</a> ¶ He mea whakarihariha ki nga kingi te mahi i te kino; na te tika hoki i u ai te torona.</p> 
 <p><a name="an_16:13">16:13</a> ¶ He mea ahuareka ki nga kingi nga ngutu tika: e aroha ana hoki ratou ki te tangata e korero tika ana.</p> 
 <p><a name="an_16:14">16:14</a> ¶ Ko te riri o te kingi ano he karere mo te mate: engari ka whakamarietia e te tangata whakaaro nui.</p> 
 <p><a name="an_16:15">16:15</a> He ora kei te marama o te mata o te kingi: a ko tana manako he rite ki te kapua o to muri ua.</p> 
 <p><a name="an_16:16">16:16</a> ¶ Ko te whiwhi ki te whakaaro nui, ano te pai! pai atu i te whiwhi ki te koura; ko te whiwhi hoki ki te matauranga te mea e hiahiatia nuitia atu i te hiriwa.</p> 
 <p><a name="an_16:17">16:17</a> ¶ Ko te huanui o te hunga tika he mawehe atu i te kino: ko te tangata e whai whakaaro ana ki tona ara, ka mau tona wairua.</p> 
 <p><a name="an_16:18">16:18</a> ¶ Haere ai te whakakake i mua o te whakangaromanga, te wairua whakapehapeha i mua i te hinganga.</p> 
 <p><a name="an_16:19">16:19</a> ¶ Ko te ngakau whakaiti i waenga i te hunga rawakore, pai atu i te uru ki te tuwahanga taonga a te hunga whakakake.</p> 
 <p><a name="an_16:20">16:20</a> ¶ Ko te tangata e tahuri ana ki te kupu, ka kite i te pai: a ko te tangata e whakawhirinaki ana ki a Ihowa, ka hari.</p> 
 <p><a name="an_16:21">16:21</a> ¶ Ka kiia te whakaaro nui he matau; ma te reka hoki o nga ngutu ka neke ai te mohio.</p> 
 <p><a name="an_16:22">16:22</a> ¶ Ko te matauranga te puna o te ora mo te tangata i whiwhi ki tera; ko te ako ia mo te hunga wairangi ko to ratou wairangi ano.</p> 
 <p><a name="an_16:23">16:23</a> ¶ Ma te ngakau o te tangata whakaaro nui e tohutohu tona mangai, e apiti hoki he kupu mohio ki ona ngutu.</p> 
 <p><a name="an_16:24">16:24</a> ¶ Ko nga kupu matareka ano kei te honikoma, he reka ki te wairua, he rongoa ki nga wheua.</p> 
 <p><a name="an_16:25">16:25</a> ¶ Tera he ara e tika ana ki te titiro a te tangata; ko tona mutunga ia ko nga ara ki te mate.</p> 
 <p><a name="an_16:26">16:26</a> ¶ Ko te hiahia o te tangata e mahi ana, e mahi ana mona; no te mea e akiakina ana ia e tona mangai.</p> 
 <p><a name="an_16:27">16:27</a> ¶ E whakatakoto ana te tangata tikangakore i te kino, a kei ona ngutu ano he ahi e ka ana.</p> 
 <p><a name="an_16:28">16:28</a> Ko ta te tangata whanoke he titaritari i te raruraru; ko ta te tangata kawekawe korero he wehewehe i nga hoa tupu.</p> 
 <p><a name="an_16:29">16:29</a> ¶ Whakawai ai te tangata nanakia i tona hoa, kawe ai i a ia ki te huarahi kahore i pai.</p> 
 <p><a name="an_16:30">16:30</a> Ko te tangata e whakamoe ana i ona kanohi, e mea ana kia whakaaroa ai e ia nga mea whanoke; ko te tangata e kokopi ana i ona ngutu e whakatutuki ana i te kino.</p> 
 <p><a name="an_16:31">16:31</a> ¶ He karauna kororia te mahunga hina, e ka kitea i runga i te ara o te tika.</p> 
 <p><a name="an_16:32">16:32</a> ¶ Engari rawa te tangata manawanui i te tangata kaha, te tangata e pehia ana e ia tona wairua i te tangata i horo ai te pa.</p> 
 <p><a name="an_16:33">16:33</a> ¶ E maka ana te rota ki roto ki te kokorutanga o te kakahu; kei a Ihowa ia te tikanga katoa.</p> 
 <p><a name="an_17:1">17:1</a> ¶ Ko te maramara kai, ko te mea maroke me te ata noho hei kinaki, pai atu i te whare ki i nga hakari a te nganagare.</p> 
 <p><a name="an_17:2">17:2</a> ¶ Hei rangatira te pononga mahara mo te tama i whakama ai; ka whai wahi ano ia i roto i to nga teina.</p> 
 <p><a name="an_17:3">17:3</a> ¶ Ko te oko tahu para mo te hiriwa, ko te oumu mo te koura; ko Ihowa ia hei whakamatau mo nga ngakau.</p> 
 <p><a name="an_17:4">17:4</a> ¶ Ko te kaimahi i te he ka tahuri ki ta te ngutu kino; a ka whai taringa te teka ki ta te arero whanoke.</p> 
 <p><a name="an_17:5">17:5</a> ¶ Ko te taunu ki te rawakore he tawai ki tona Kaihanga: ko te tangata e koa ana ki nga aitua, e kore e kore te whiua.</p> 
 <p><a name="an_17:6">17:6</a> ¶ Hei karauna mo nga koroheke nga tamariki a nga tamariki: na, ko te kororia o nga tamariki ko o ratou matua.</p> 
 <p><a name="an_17:7">17:7</a> ¶ E kore te reo rangatira e tau ki te kuware: hore rawa ano hoki te ngutu teka ki te rangatira.</p> 
 <p><a name="an_17:8">17:8</a> ¶ Ko te tangata i te mea homai noa, he kohatu whakapaipai tera ki tana titiro; tona tahuritanga ake ki hea, ki hea, ka whiwhi ki te pai.</p> 
 <p><a name="an_17:9">17:9</a> ¶ Ko te tangata e hipoki ana i te he, e whai ana i te aroha; tena ko te tangata korerorero, e wehewehe ana i nga hoa tupu.</p> 
 <p><a name="an_17:10">17:10</a> ¶ Ko te ngotonga o te kupu riri ki roto ki te tangata matau, nui atu i to nga whiu kotahi rau ki roto ki te whakaarokore.</p> 
 <p><a name="an_17:11">17:11</a> ¶ He whakakeke kau ta te tangata kino e whai ai; no reira ka tukua atu he karere nanakia ki a ia.</p> 
 <p><a name="an_17:12">17:12</a> ¶ Kia tutaki ki te tangata te pea kua tangohia ana kuao; pai atu i te whakaarokore i a ia e wairangi ana.</p> 
 <p><a name="an_17:13">17:13</a> ¶ Ko te tangata e homai ana i te kino hei utu mo te pai, e kore te kino e neke atu i tona whare.</p> 
 <p><a name="an_17:14">17:14</a> ¶ Ko te timatanga o te totohe i rite ki te tangata e tuku ana i te wai kia rere: na reira waiho atu te totohe i te mea kiano i oho te ngangare.</p> 
 <p><a name="an_17:15">17:15</a> ¶ Ko te tangata e whakatika ana i ta te tangata kino, me ia e whakahe ana i ta te tangata tika, he rite tahi taua rua, he mea whakarihariha ki a Ihowa.</p> 
 <p><a name="an_17:16">17:16</a> ¶ Hei aha te utu i te ringa o te kuware, hei hoko i te whakaaro nui, kahore nei hoki ona matauranga?</p> 
 <p><a name="an_17:17">17:17</a> ¶ E aroha ana te hoa i nga wa katoa; na, ko te teina, ko te tuakana, i whanau tera mo nga aitua.</p> 
 <p><a name="an_17:18">17:18</a> ¶ Ko ta te tangata ngakaukore he papaki ringa; kua waiho hei whakakapi turanga i te aroaro o tona hoa.</p> 
 <p><a name="an_17:19">17:19</a> ¶ Ko te tangata e aroha ana ki te nganagare e aroha ana ki te kino; ko te tangata e whakarewa ana i tona kuwaha e rapu ana i te whakangaromanga.</p> 
 <p><a name="an_17:20">17:20</a> ¶ Ko te ngakau parori ke e kore e kite i te pai; ko te tangata he whanoke tona arero ka taka ki te kino.</p> 
 <p><a name="an_17:21">17:21</a> ¶ Ka whanau he whakaarokore ma tetahi tangata, hei whakapouri tera mona: e kore ano hoki e koa te papa o te poauau.</p> 
 <p><a name="an_17:22">17:22</a> ¶ He rongoa pai te ngakau koa; ki te maru ia te wairua, ka maroke nga wheua.</p> 
 <p><a name="an_17:23">17:23</a> ¶ E tango ana te tangata kino i te mea whakapati i te uma, hei whakapeau ke i nga ara o te whakarite whakawa.</p> 
 <p><a name="an_17:24">17:24</a> ¶ Kei te aroaro o te tangata matau nga whakaaro nui; kei nga pito ia o te whenua nga kanohi o te whakaarokore.</p> 
 <p><a name="an_17:25">17:25</a> ¶ Ko te tamaiti whakaarokore he mea whakapouri i tona papa, he mea whakakawa i te ngakau o tona whaea.</p> 
 <p><a name="an_17:26">17:26</a> ¶ Ehara ano hoki i te mea pai kia whiua te tangata tika, kia patua ranei nga rangatira mo te tika.</p> 
 <p><a name="an_17:27">17:27</a> ¶ He matauranga to te tangata e tohu ana i ana kupu: a he whakaaro to te tangata i te wairua manawanui.</p> 
 <p><a name="an_17:28">17:28</a> Ko te wairangi nei ano, ki te whakarongo puku, ka kiia he whakaaro nui: ki te kokopi ona ngutu, ka kiia ia he tupato.</p> 
 <p><a name="an_18:1">18:1</a> ¶ Ko te tangata tu ke, e whai ana i ta tona ake hiahia, e ngangau ana ki nga whakaaro totika katoa.</p> 
 <p><a name="an_18:2">18:2</a> ¶ Kahore o te whakaarokore ahuareka ki te matauranga; engari kia whakakitea e ia tona ngakau.</p> 
 <p><a name="an_18:3">18:3</a> ¶ I te taenga mai o te tangata kino ka tae mai ano te whakahawea, me te tawai hei hoa mo te whakama.</p> 
 <p><a name="an_18:4">18:4</a> ¶ He wai hohonu nga kupu a te mangai o te tangata; he awa e rere ana te puna o te whakaaro nui.</p> 
 <p><a name="an_18:5">18:5</a> ¶ Ehara i te mea pai te whakapai ki te kanohi o te tangata kino, te whakapeau ke ranei i ta te tangata tika ina whakawa.</p> 
 <p><a name="an_18:6">18:6</a> ¶ E uru ana nga ngutu o te whakaarokore ki te totohe, e karanga ana tona mangai ki nga whiu.</p> 
 <p><a name="an_18:7">18:7</a> Hei hunga ano mona te mangai o te whakaarokore; a ko ona ngutu hei rore mo tona wairua.</p> 
 <p><a name="an_18:8">18:8</a> ¶ Ano he kai reka nga kupu a te kawe korero; tae tonu iho ki nga wahi o roto rawa o te kopu.</p> 
 <p><a name="an_18:9">18:9</a> ¶ Ko te tangata ano hoki e mangere ana ki tana mahi, hei teina ia ki te tangata maumau.</p> 
 <p><a name="an_18:10">18:10</a> ¶ Hei pourewa kaha te ingoa o Ihowa; rere ana te tangata tika ki reira, a ora ake.</p> 
 <p><a name="an_18:11">18:11</a> ¶ Ko nga rawa o te tangata taonga hei pa kaha mona, hei pa tiketike ki tona whakaaro.</p> 
 <p><a name="an_18:12">18:12</a> ¶ I mua ake o te whakangaromanga ka whakakake te ngakau o te tangata; i mua ake ano hoki o te honore ko te ngakau papaku.</p> 
 <p><a name="an_18:13">18:13</a> ¶ Ko te tangata e whakahoki kupu ana i te mea kahore ano ia i rongo noa, he mahi wairangi tera nana, he hanga whakama.</p> 
 <p><a name="an_18:14">18:14</a> ¶ E whakamanawanui te wairua o te tangata ki tona mate; tena ko te wairua maru, ko wai e kaha ki tera?</p> 
 <p><a name="an_18:15">18:15</a> ¶ Ka whiwhi te ngakau o te tangata matau ki te mohio; e rapu ana hoki te taringa o nga whakaaro nui ki te mohio.</p> 
 <p><a name="an_18:16">18:16</a> ¶ Ma te mea tuku noa a te tangata ka watea ai he wahi mona, ka kawea hoki ia e tera ki te aroaro o nga tangata nunui.</p> 
 <p><a name="an_18:17">18:17</a> ¶ Ko te tangata nana te kupu tuatahi i te whakawa me te mea kei a ia te tika; na ka haere mai tona hoa, kei te rapu i te tikanga o tana.</p> 
 <p><a name="an_18:18">18:18</a> ¶ Ma te rota e mutu ai nga tautohe, a ko tera hei tauarai i waenganui o te hunga kaha.</p> 
 <p><a name="an_18:19">18:19</a> ¶ Ko te tuakana, teina ranei, i whakatakariritia, pakeke atu i te pa kaha: a ko aua tu ngangare me he tutaki tatau no te whare rangatira.</p> 
 <p><a name="an_18:20">18:20</a> ¶ Ka ki te kopu o te tangata i nga hua o tona mangai, ka makona ia i nga hua o ona ngutu.</p> 
 <p><a name="an_18:21">18:21</a> ¶ Ko te mate, ko te ora kei te arero: ko te hunga e aroha ana ki tera ka kai i ona hua.</p> 
 <p><a name="an_18:22">18:22</a> ¶ Ko te tangata kua kite i te wahine mana, kua kite i te mea pai, kua whiwhi hoki ki ta Ihowa whakapai.</p> 
 <p><a name="an_18:23">18:23</a> ¶ He inoi ta te rawakore hanga; he taikaha ia te whakahoki a te tangata taonga.</p> 
 <p><a name="an_18:24">18:24</a> ¶ Ko te tangata tini nga hoa aroha e whai ana i te he mona; tera ano ia te hoa aroha, nui atu i to te tuakana, i to te teina, tona piri mai.</p> 
 <p><a name="an_19:1">19:1</a> ¶ He pai ke te rawakore e haere ana i runga i tona tapatahi, i te ngutu whanoke, i te whakaarokore.</p> 
 <p><a name="an_19:2">19:2</a> ¶ Na ehara hoki i te mea pai kia kaua he matauranga mo te wairua; a, ko te tangata e hohoro ana ona waewae, ka hara.</p> 
 <p><a name="an_19:3">19:3</a> ¶ E whakaparoritia ana te ara o te tangata e tona wairangi: e amuamu ana hoki tona ngakau ki a Ihowa.</p> 
 <p><a name="an_19:4">19:4</a> ¶ Ma te rawa ka tokomaha atu ai nga hoa aroha: e wehea atu ana ia te rawakore i tona hoa aroha.</p> 
 <p><a name="an_19:5">19:5</a> ¶ E kore te kaiwhakapae teka e whakaharakoretia; e kore hoki e mawhiti te tangata korero teka.</p> 
 <p><a name="an_19:6">19:6</a> ¶ He tokomaha e whai kia manakohia e te tangata ringa mahora; he hoa aroha hoki nga tangata katoa no te tangata e homai mea ana.</p> 
 <p><a name="an_19:7">19:7</a> E kino ana nga teina katoa o te rawakore ki a ia: na nui ke atu te mataratanga atu o ona hoa i a ia! Whai noa ana kupu i a ratou, heoi kua riro ratou.</p> 
 <p><a name="an_19:8">19:8</a> ¶ Ko te tangata e mea ana ki te whakaaro nui mona, e aroha ana ki tona wairua ake: ko te tangata e pupuri ana i te matauranga, ka tutaki ki te pai.</p> 
 <p><a name="an_19:9">19:9</a> ¶ E kore te kaiwhakapae teka e whakaharakoretia; ka huna hoki te tangata korero teka.</p> 
 <p><a name="an_19:10">19:10</a> ¶ E kore e tau te noho rangatira ki te whakaarokore; he makere rawa te noho ko te pononga hei rangatira mo nga rangatira.</p> 
 <p><a name="an_19:11">19:11</a> ¶ Ko te ngarahu tupato ka pupuri i tona riri; a hei whakakororia mona te whakarere noa iho i te he.</p> 
 <p><a name="an_19:12">19:12</a> ¶ Ko te riri o te kingi rite tonu ki te hamama o te raiona; ko tana manako ia ano he tomairangi i runga i te tarutaru.</p> 
 <p><a name="an_19:13">19:13</a> ¶ He aitua mo tona papa te tamaiti whakaarokore: a, ko nga ngangare a te wahine, me te maturuturu puputu tonu.</p> 
 <p><a name="an_19:14">19:14</a> ¶ He whare, he taonga i tuku iho i nga matua: ko te hoa wahine mahara i a Ihowa.</p> 
 <p><a name="an_19:15">19:15</a> ¶ Ma te mangere e mea kia moe i te moe reka; ka matekai hoki te wairua o te rora.</p> 
 <p><a name="an_19:16">19:16</a> ¶ Ko te tangata e pupuri ana i te whakahau e pupuri ana i tona wairua: engari ko te tangata kore whakaaro ki ona ara ka mate.</p> 
 <p><a name="an_19:17">19:17</a> ¶ Ko te tangata e ohaoha ana ki te rawakore e whakatarewa moni ana ki a Ihowa, a ka utua ki a ia tana mahi atawhai.</p> 
 <p><a name="an_19:18">19:18</a> ¶ Pakia tau tama, i te mea kua whai manakohanga; kaua hoki tou ngakau e whai tonu i te whakangaromanga mona.</p> 
 <p><a name="an_19:19">19:19</a> ¶ Ko te tangatariri nui mana e waha tona he: ki te whakaora hoki koe i a ia, ka waiho tonu tena hei mahi mau.</p> 
 <p><a name="an_19:20">19:20</a> ¶ Whakarongo ki te kupu tohutohu, tahuri mai hoki ki te ako, kia whai whakaaro ai koe i tou mutunga iho.</p> 
 <p><a name="an_19:21">19:21</a> ¶ He maha nga whakaaro i roto i te ngakau o te tangata; e tu tonu ana ia ta Ihowa tikanga.</p> 
 <p><a name="an_19:22">19:22</a> ¶ Ko te hiahia o te tangata te aronga o tana atawhai: engari te rawakore i te tangata teka.</p> 
 <p><a name="an_19:23">19:23</a> ¶ Ko te wehi ki a Ihowa te ara ki te ora: a, ko te tangata kei a ia tera, ka noho makona; e kore tetahi he e pa ki a ia.</p> 
 <p><a name="an_19:24">19:24</a> ¶ E kuhua ana e te mangere tona ringa ki te rihi, e kore rawa nei e whakahokia e ia ki tona mangai.</p> 
 <p><a name="an_19:25">19:25</a> ¶ Pakia te tangata whakahi, a ka tupato nga kuware: akona hoki te tangata mahara, a ka mohio ia ki te matauranga.</p> 
 <p><a name="an_19:26">19:26</a> ¶ Ko te tangata e pahua ana i tona papa, e pei atu ana hoki i tona whaea, he tama ia e whakama ai, e ingoa kino ai hoki.</p> 
 <p><a name="an_19:27">19:27</a> ¶ Kati, e taku tama, te whakarongo ki te ako hei mea kau e kotiti atu ai i nga kupu o te matauranga.</p> 
 <p><a name="an_19:28">19:28</a> ¶ E whakahi ana te kaiwhakaatu he ki te whakawa; e horomia ana hoki te kino e te mangai o te hunga kino.</p> 
 <p><a name="an_19:29">19:29</a> ¶ Kua rite he whakawa mo nga whakahi, he whiu mo te tuara o nga whakaarokore.</p> 
 <p><a name="an_20:1">20:1</a> ¶ Ko ta te waina he whakahi, ko ta te wai kaha he ngangau: a, ko te hunga katoa e whakapohehetia ana e tera, kahore o ratou whakaaro nui.</p> 
 <p><a name="an_20:2">20:2</a> ¶ Ano he raiona e hamama ana te wehi o te kingi: ko te tangata e whakaoho ana i a ia kia riri, e hara ana ki tona wairua ake.</p> 
 <p><a name="an_20:3">20:3</a> ¶ He whakahonore mo te tangata te noho watea mai i te ngangare: engari ko nga wairangi he kowhetewhete tonu.</p> 
 <p><a name="an_20:4">20:4</a> ¶ Kahore te mangere e parau, he mea ki te hotoke; no reira ka pakiki kai mana i te kotinga witi, a kahore e whiwhi.</p> 
 <p><a name="an_20:5">20:5</a> ¶ He wai hohonu te whakaaro i roto i te ngakau o te tangata; e utuhia ano ia e te tangata matau.</p> 
 <p><a name="an_20:6">20:6</a> ¶ Ko ta te tini o te tangata he kauwhau i tona atawhai ake; ko wai ia e kite i te tangata pono?</p> 
 <p><a name="an_20:7">20:7</a> ¶ Ko te tangata tika, e haere ana i runga i tona tapatahi, ka manaakitia ana tamariki i muri i a ia.</p> 
 <p><a name="an_20:8">20:8</a> ¶ Ko te kingi e noho ana i runga i te torona whakawa, titaritaria ana e ona kanohi nga he katoa.</p> 
 <p><a name="an_20:9">20:9</a> ¶ Ko wai e mea, Kua ma i ahau toku ngakau, kua tahia atu oku hara?</p> 
 <p><a name="an_20:10">20:10</a> ¶ Ko nga pauna huhua, ko nga mehua huhua, he rite tahi taua rua, he mea whakarihariha anake ki a Ihowa.</p> 
 <p><a name="an_20:11">20:11</a> ¶ He tamariki nei ano ka mohiotia ki ana hanga, he ma ranei, he tika ranei tana mahi.</p> 
 <p><a name="an_20:12">20:12</a> ¶ Ko te taringa rongo, ko te kanohi titiro, na Ihowa raua ngatahi i hanga.</p> 
 <p><a name="an_20:13">20:13</a> ¶ Kaua e matenuitia te moe, kei rawakoretia koe; titiro ou kanohi, a ka makona koe i te taro.</p> 
 <p><a name="an_20:14">20:14</a> ¶ Ehara ehara, e ai ta te kaihoko: tona haerenga atu ia, kei te whakamanamana.</p> 
 <p><a name="an_20:15">20:15</a> ¶ He koura tena me te tini o te rupi; engari he taonga utu nui nga ngutu o te matauranga.</p> 
 <p><a name="an_20:16">20:16</a> ¶ Tangohia te kakahu o te kaiwhakakapi mo te tangata ke; puritia hoki te tangata i taunahatia hei whakakapi mo nga tangata ke.</p> 
 <p><a name="an_20:17">20:17</a> ¶ He reka ki te tangata te taro o te teka; muri iho ka ki tona mangai i te kirikiri.</p> 
 <p><a name="an_20:18">20:18</a> ¶ Ma te runanga ka u ai nga whakaaro; kia pai hoki te ngarahu ina anga ki te whawhai.</p> 
 <p><a name="an_20:19">20:19</a> ¶ Ko te tangata e kopikopiko ana ki te kawekawe korero, ka whakina e ia nga korero ngaro: na reira kaua e raweke atu ki te tangata ngutu hamama.</p> 
 <p><a name="an_20:20">20:20</a> ¶ Ko te tangata e kanga ana i tona papa, i tona whaea, ka tineia tona rama i roto i te pouri kerekere.</p> 
 <p><a name="an_20:21">20:21</a> ¶ I te timatanga e hohoro mai pea te taonga; e kore ia tona mutunga e whakapaingia.</p> 
 <p><a name="an_20:22">20:22</a> ¶ Kaua e mea, Ka utua e ahau te kino: taria ta Ihowa, a kei a ia he oranga mou.</p> 
 <p><a name="an_20:23">20:23</a> ¶ He mea whakarihariha ki a Ihowa nga taimaha rere ke; a e kore hoki te pauna tinihanga e pai.</p> 
 <p><a name="an_20:24">20:24</a> ¶ Na Ihowa nga haereerenga o te tangata: na ma te aha te tangata ka matau ai ki tona ara?</p> 
 <p><a name="an_20:25">20:25</a> ¶ Hei rore ki te tangata te oho noa ake ki te mea, He tapu! a, i muri i nga ki taurangi, kia uiui.</p> 
 <p><a name="an_20:26">20:26</a> ¶ Ka titaritaria e te kingi whakaaro nui te hunga kino, a ka hurihia hoki e ia te wira patu witi ki runga ki a ratou.</p> 
 <p><a name="an_20:27">20:27</a> ¶ He rama na Ihowa te manawa o te tangata, e rapu ana i nga mea katoa i roto rawa i te kopu.</p> 
 <p><a name="an_20:28">20:28</a> ¶ Hei kaitiaki mo te kingi te atawhai me te pono; e tautokona ake ana hoki tona torona e te atawhai.</p> 
 <p><a name="an_20:29">20:29</a> ¶ Ko te kororia o nga taitama ko to ratou kaha: a, ko te ataahua o nga kaumatua ko te upoko hina.</p> 
 <p><a name="an_20:30">20:30</a> ¶ E tahia atu ana te kino e nga karawarawa o te patunga; a e tae rawa ana nga whiu ki nga wahi o roto rawa o te kopu.</p> 
 <p><a name="an_21:1">21:1</a> ¶ Kei roto te ngakau o te kingi i te ringa o Ihowa ano he awa rerenga wai; e whakaangahia ana e ia ki nga wahi katoa e pai ai ia.</p> 
 <p><a name="an_21:2">21:2</a> ¶ Ko nga ara katoa o te tangata, tika kau ki ona kanohi ake: ko Ihowa ia hei pauna i nga ngakau.</p> 
 <p><a name="an_21:3">21:3</a> ¶ Ko te mahi i te tika, i te whakawa, ki ta Ihowa, pai atu i te patunga tapu.</p> 
 <p><a name="an_21:4">21:4</a> ¶ He kanohi whakakake, he ngakau whakapehapeha, a ko te rama hoki o te hunga kino, he hara kau.</p> 
 <p><a name="an_21:5">21:5</a> ¶ Ko nga whakaaro o te tangata uaua e ahu anake ana ki te hua o te taonga: ko te hunga takare katoa ia e whawhai kau ana ki te muhore.</p> 
 <p><a name="an_21:6">21:6</a> ¶ E rite ana ta te arero teka ami i te taonga ki te mamaoa e aia noatia ana; ko te hunga e rapu ana i era e rapu ana i te mate.</p> 
 <p><a name="an_21:7">21:7</a> ¶ Ma te pahua a te hunga kino e tahi atu ratou; mo ratou kahore e pai ki te whakawa.</p> 
 <p><a name="an_21:8">21:8</a> ¶ He ara tino kopikopiko to te tangata e waha ana i te hara: tena ko te tangata ma, he tika tana mahi.</p> 
 <p><a name="an_21:9">21:9</a> ¶ He pai ke te noho i te kokonga o te tuanui, i te noho tahi me te wahine ngangare i roto i te whare mahorahora.</p> 
 <p><a name="an_21:10">21:10</a> ¶ Ko ta te wairua o te tangata kino he hiahia ki te kino; e kore ona kanohi e manako ki tona hoa.</p> 
 <p><a name="an_21:11">21:11</a> ¶ Ki te whiua te tangata whakahi, ka whai whakaaro te kuware: a, ki te whakaakona te tangata whakaaro nui, ka whiwhi ia ki te matauranga.</p> 
 <p><a name="an_21:12">21:12</a> ¶ Ka ata whakaaroa e te tangata tika te whare o te tangata kino; te peheatanga e whakataka ai te hunga kino ki te mate mo ratou.</p> 
 <p><a name="an_21:13">21:13</a> ¶ Ko te tangata e puru ana i ona taringa ki te karanga a te rawakore, tera hoki ia e karanga, heoi e kore e whakarangona.</p> 
 <p><a name="an_21:14">21:14</a> ¶ Ma te mea homai puku ka marie ai te riri, ma te moni whakapati hoki i roto i te uma ka marie ai te aritarita kaha.</p> 
 <p><a name="an_21:15">21:15</a> ¶ He mahi koa na te tangata tika te whakawa; mo nga kaimahi ia i te kino, ko te whakangaromanga.</p> 
 <p><a name="an_21:16">21:16</a> ¶ Ko te tangata e kotiti ke ana i te huarahi o te mahara, ka noho ia i te whakaminenga o nga tupapaku.</p> 
 <p><a name="an_21:17">21:17</a> ¶ Ko te tangata matenui ki nga ahuareka, ka rawakore: a, ko te tangata e matenui ana ki te waina, ki te hinu, e kore e whai taonga.</p> 
 <p><a name="an_21:18">21:18</a> ¶ Hei utu te tangata kino mo te tangata tika; a ka haere mai te tangata kopeka hei whakakapi mo te tangata tu tika.</p> 
 <p><a name="an_21:19">21:19</a> ¶ He pai ke te noho i te koraha, i te noho tahi me te wahine tohetohe, wahine pukukino.</p> 
 <p><a name="an_21:20">21:20</a> ¶ Kei te nohoanga o te tangata whakaaro nui te taonga momohanga me te hinu; heoi maumauria ake e te wairangi.</p> 
 <p><a name="an_21:21">21:21</a> ¶ Ko te tangata e whai ana i te tika, i te atawhai, ka whiwhi ki te ora, ki te tika, ki te honore.</p> 
 <p><a name="an_21:22">21:22</a> ¶ Ka pikitia e te tangata whakaaro nui te pa o nga marohirohi, ka taka hoki i a ia te kaha i whakawhirinaki ai ratou.</p> 
 <p><a name="an_21:23">21:23</a> ¶ Ko te tangata e tiaki ana i tona mangai, i tona arero, e tiaki ana i tona wairua kei raru.</p> 
 <p><a name="an_21:24">21:24</a> ¶ Ko te tangata whakakake, whakapehapeha, ko te tangata whakahi tona ingoa, e mahi ana ia i runga i te whakahirahira o tona whakamanamana.</p> 
 <p><a name="an_21:25">21:25</a> ¶ Ka mate te tangata mangere i tona hiahia ano; e kore hoki ona ringa e pai ki te mahi.</p> 
 <p><a name="an_21:26">21:26</a> Tera te hanga he kaiapo tonu a pau noa te ra: ko ta te tangata tika ia he homai, kahore hoki ana kaiponu.</p> 
 <p><a name="an_21:27">21:27</a> ¶ He mea whakarihariha te whakahere a te tangata kino; tera noa ake ina he te whakaaro i kawea mai ai e ia.</p> 
 <p><a name="an_21:28">21:28</a> ¶ Ka mate te kaiwhakaatu teka; na, ko te tangata whakarongo, ka korero, kahore he kaiwhakahe.</p> 
 <p><a name="an_21:29">21:29</a> ¶ Ka whakamaro te tangata kino i tona mata: tena ko te tangata tika, ka whakapai i ona ara.</p> 
 <p><a name="an_21:30">21:30</a> ¶ I to Ihowa aroaro kahore he whakaaro nui, kahore he matauranga, kahore he kupu mohio, e tu.</p> 
 <p><a name="an_21:31">21:31</a> Kua rite noa ake he hoiho mo te ra o te whawhai; kei a Ihowa ia te whakaoranga.</p> 
 <p><a name="an_22:1">22:1</a> ¶ Engari te ingoa pai e whiriwhiria rawatia i nga taonga nui, me te manakohanga aroha i te hiriwa, i te koura.</p> 
 <p><a name="an_22:2">22:2</a> ¶ Ka tutataki te tangata taonga raua ko te rawakore; ko Ihowa te kaihanga o ratou katoa.</p> 
 <p><a name="an_22:3">22:3</a> ¶ Ko te tangata tupato, ka kitea atu e ia te he, ka huna i a ia; ko nga kuware, haere tonu atu, mamae tonu atu.</p> 
 <p><a name="an_22:4">22:4</a> ¶ Ko te hua o te mahaki, a ko te wehi ki a Ihowa, he taonga, he honore, he ora.</p> 
 <p><a name="an_22:5">22:5</a> ¶ He tataramoa, he mahanga kei te ara o te whanoke; ko te tangata ia e tiaki ana i tona wairua, ka matara atu i ena.</p> 
 <p><a name="an_22:6">22:6</a> ¶ Whakatupuria ake te tamaiti i te ara e haere ai ia, a, ka kaumatua, e kore e mahue i a ia.</p> 
 <p><a name="an_22:7">22:7</a> ¶ E whakatakoto tikanga ana te tangata taonga mo nga rawakore; a, ko te tangata i te nama, hei pononga ia ma te tangata nana i whakatarewa mai.</p> 
 <p><a name="an_22:8">22:8</a> ¶ Ko te kairui o te kino, ka kokoti i te he: a ka kahore noa iho te patu o tona riri.</p> 
 <p><a name="an_22:9">22:9</a> ¶ Ko te kanohi ohaoha, ka manaakitia tera; e hoatu ana hoki e ia tetahi wahi o tana taro ma te rawakore.</p> 
 <p><a name="an_22:10">22:10</a> ¶ Peia atu te tangata whakahi, a ka riro te ngangare; ka mutu ano hoki te totohe me te whakahawea.</p> 
 <p><a name="an_22:11">22:11</a> ¶ Ko te tangata e matenui ana ki te ngakau ma, ko te kingi he hoa mona, mo te ahuareka o ona ngutu.</p> 
 <p><a name="an_22:12">22:12</a> ¶ Ma nga kanohi o Ihowa e tiaki te tangata whai matauranga, e whakataka ana hoki e ia nga kupu a te tangata kopeka.</p> 
 <p><a name="an_22:13">22:13</a> ¶ E mea ana te mangere, He raiona kei waho: ka whakamatea ahau ki nga huarahi.</p> 
 <p><a name="an_22:14">22:14</a> ¶ He poka hohonu te mangai o nga wahine ke: ka taka ki roto ta Ihowa tangata e whakarihariha ai.</p> 
 <p><a name="an_22:15">22:15</a> ¶ Paihere rawa te wairangi ki roto ki te ngakau o te tamaiti; otiia ma te rakau o te whiu e pei kia matara atu i a ia.</p> 
 <p><a name="an_22:16">22:16</a> ¶ Ko te tangata e tukino ana i te rawakore kia maha atu ai he taonga mana, me te tangata hoki e hoatu mea ana ki te tangata taonga, ka tutuki raua ki te muhore kau.</p> 
 <p><a name="an_22:17">22:17</a> ¶ Anga mai tou taringa, whakarongo mai hoki ki nga kupu a te hunga whakaaro nui, kia tahuri mai hoki tou ngakau ki toku matauranga.</p> 
 <p><a name="an_22:18">22:18</a> He mea ahareka hoki, mehemea ka puritia e koe i roto i tou kopu, ki te u ngatahi raua ki runga ki ou ngutu;</p> 
 <p><a name="an_22:19">22:19</a> Kia okioki ai koe ki a Ihowa, koia i whakakitea ai e ahau aua mea ki a koe i tenei ra, ki a koe na ano.</p> 
 <p><a name="an_22:20">22:20</a> He teka ianei hira rawa nga mea kua tuhituhia atu nei e ahau ki a koe, he kupu ako, he kupu mohio;</p> 
 <p><a name="an_22:21">22:21</a> Kia mohio ai koe ki te tuturutanga o nga kupu o te pono, kia whakahokia ai e koe he kupu pono ki te hunga e ngare ana i a koe?</p> 
 <p><a name="an_22:22">22:22</a> ¶ Kaua e pahuatia te rawakore, no te mea he rawakore ia, kaua hoki e whakatupuria kinotia te tangata iti i te kuwaha:</p> 
 <p><a name="an_22:23">22:23</a> No te mea ka tohea e Ihowa ta ratou tohe, ka pahuatia ano hoki e ia te wairua o te hunga e pahua ana i a ratou.</p> 
 <p><a name="an_22:24">22:24</a> ¶ Kaua e whakahoa ki te tangata pukuriri; kei haere tahi hoki koe i te tangata aritarita;</p> 
 <p><a name="an_22:25">22:25</a> Kei akona e koe ona ara, a ka riro i a koe he mahanga mo tou wairua.</p> 
 <p><a name="an_22:26">22:26</a> ¶ Kei uru koe ki roto ki te hunga papaki ringa, ki nga kaiwhakakapi turanga ranei mo te moni tarewa:</p> 
 <p><a name="an_22:27">22:27</a> Ki te kahore au mea hei utu, hei aha i tangohia ai e ia tou moenga i raro i a koe?</p> 
 <p><a name="an_22:28">22:28</a> ¶ Kaua e whakanekehia atu te rohe tawhito i whakatakotoria e ou matua.</p> 
 <p><a name="an_22:29">22:29</a> ¶ Kei te kite ranei koe i tetahi tangata e uaua ana ki tana mahi? ka tu ia ki te aroaro o nga kingi; e kore ia e tu ki te aroaro o nga ware.</p> 
 <p><a name="an_23:1">23:1</a> ¶ Ki te noho tahi korua ko te rangatira ki te kai, ata whakaaroa marietia tera i tou aroaro:</p> 
 <p><a name="an_23:2">23:2</a> Whakapakia he maripi ki tou korokoro, ki te mea he tangata kakai koe.</p> 
 <p><a name="an_23:3">23:3</a> Kaua e hiahia ki ana mea reka: he kai tinihanga hoki era.</p> 
 <p><a name="an_23:4">23:4</a> ¶ Kaua e taruke ki te mea taonga: kati tau mea ki tou matauranga.</p> 
 <p><a name="an_23:5">23:5</a> E anga mai ranei ou kanohi ki taua mea korekore nei? He pono hoki ka whai parirau te taonga, koia ano kei te ekara, rere ana whaka te rangi.</p> 
 <p><a name="an_23:6">23:6</a> ¶ Kaua e kainga te kai a te tangata kanohi kino, kei minamina hoki koe ki ana mea reka.</p> 
 <p><a name="an_23:7">23:7</a> Ko tana hoki e mea ai i roto i a ia, pera tonu ia: E kai, e inu; koia tana kupu ki a koe; kahore ia ona ngakau ki a koe.</p> 
 <p><a name="an_23:8">23:8</a> Ko te kongakonga i kainga e koe, ka ruakina e koe, ka maumauria ano hoki au kupu reka.</p> 
 <p><a name="an_23:9">23:9</a> ¶ Kaua e korero ki nga taringa o te kuware; ka whakahawea hoki ia ki te whakaaro nui o au kupu.</p> 
 <p><a name="an_23:10">23:10</a> ¶ Kei whakanekehia e koe te rohe tawhito; kei haere koe ki nga mara a te pani:</p> 
 <p><a name="an_23:11">23:11</a> No te mea he kaha to ratou kaiwhakaora; ka tohea e ia ta ratou tohe ki a koe.</p> 
 <p><a name="an_23:12">23:12</a> ¶ Anga atu tou ngakau ki te ako, me ou taringa ki nga kupu o te matauranga.</p> 
 <p><a name="an_23:13">23:13</a> Kaua e tohungia te whiu ki te tamaiti: ki te patua hoki ia e koe ki te rakau, e kore ia e mate.</p> 
 <p><a name="an_23:14">23:14</a> Tatatia ia e koe ki te rakau, a ka whakaorangia e koe tona wairua i te reinga.</p> 
 <p><a name="an_23:15">23:15</a> E taku tama, ki te whakaaro nui tou ngakau, ka koa hoki toku ngakau, ae ra, toku nei ano:</p> 
 <p><a name="an_23:16">23:16</a> Ae ra, ka hari oku whatumanawa, ina korero ou ngutu i nga mea tika.</p> 
 <p><a name="an_23:17">23:17</a> ¶ Kei hae tou ngakau ki te hunga hara; engari kia wehi koe ki a Ihowa, a pau noa te ra.</p> 
 <p><a name="an_23:18">23:18</a> He pono hoki tera ano he whakautu; e kore ano hoki tau i tumanako ai e hatepea atu.</p> 
 <p><a name="an_23:19">23:19</a> ¶ Whakarongo ra, e taku tama, kia whai whakaaro hoki koe, a whakatikaia tou ngakau i te ara.</p> 
 <p><a name="an_23:20">23:20</a> Kei uru ki te hunga kakai waina; ki te hunga pukukai kikokiko:</p> 
 <p><a name="an_23:21">23:21</a> No te mea ka tutuki tahi te tangata inu raua ko te tangata kakai ki te rawakore; he tawhetawhe hoki te kakahu a te momoe mo te tangata.</p> 
 <p><a name="an_23:22">23:22</a> Whakarongo ki tou papa nana koe; kaua hoki e whakahawea ki tou whaea ina ruruhi ia.</p> 
 <p><a name="an_23:23">23:23</a> Hokona te pono, kaua hoki e whakawhitiwhitia; ae ra, te whakaaro nui, te ako hoki, me te matauranga.</p> 
 <p><a name="an_23:24">23:24</a> Nui atu hoki te koa o te papa o te tangata tika; a, ko te tangata e whanau he tama whakaaro nui mana, ka hari ia ki a ia.</p> 
 <p><a name="an_23:25">23:25</a> Kia hari tou papa raua ko tou whaea, ina, kia koa te wahine i whanau ai koe.</p> 
 <p><a name="an_23:26">23:26</a> E taku tama, homai tou ngakau ki ahau, kia manako ano hoki ou kanohi ki aku ara.</p> 
 <p><a name="an_23:27">23:27</a> No te mea he rua hohonu te wahine kairau; he poka kuiti te wahine ke.</p> 
 <p><a name="an_23:28">23:28</a> Ae ra, ka whanga ia ano he kaipahua, a ka whakatokomahatia e ia nga tangata poka ke.</p> 
 <p><a name="an_23:29">23:29</a> ¶ Ko wai e aue? Ko wai e tangi? Ko wai e totohe? Ko wai e ngangautia? Ko wai e maru, he mea takekore? Ko wai e whero tonu ona kanohi?</p> 
 <p><a name="an_23:30">23:30</a> Ko te hunga e noho roa ana ki te waina; ko te hunga e haere ana ki te rapu i te waina whakaranu.</p> 
 <p><a name="an_23:31">23:31</a> Kaua e titiro ki te waina i te mea e whero ana, ina puta tona kara i roto i te kapu, ina mania tona heke.</p> 
 <p><a name="an_23:32">23:32</a> Tona tukunga iho ano he nakahi e ngau ana, koia ano kei te wero a te neke.</p> 
 <p><a name="an_23:33">23:33</a> E kite hoki ou kanohi i nga mea rereke, a ka puta he kupu rereke i tou ngakau.</p> 
 <p><a name="an_23:34">23:34</a> Ae ra, ka rite koe ki te tangata e takoto ana i waenga moana, ki te tangata ranei e takoto ana i te tihi o te rewa.</p> 
 <p><a name="an_23:35">23:35</a> A ka mea koe, Patua ana ahau e ratou, a kihai ahau i mamae; tatatia ana ahau e ratou, a kihai ahau i mohio: a hea ahau ara ake ai? Ka rapua ano e ahau.</p> 
 <p><a name="an_24:1">24:1</a> ¶ Kei hae koe ki te hunga kino, kaua hoki e hiahia hei hoa mo ratou.</p> 
 <p><a name="an_24:2">24:2</a> Ko ta to ratou ngakau hoki e whakaaro ai, he tukino, ko ta o ratou ngutu e korero ai, he whanoke.</p> 
 <p><a name="an_24:3">24:3</a> ¶ Ma te whakaaro nui ka hanga ai te whare, a ma te matauranga ka u ai:</p> 
 <p><a name="an_24:4">24:4</a> Ma te mohio hoki ka ki ai nga ruma i nga taonga utu nui katoa, i nga mea ahuareka.</p> 
 <p><a name="an_24:5">24:5</a> He kaha te tangata whakaaro nui; ae, e whakanuia ana e te tangata mohio te kaha.</p> 
 <p><a name="an_24:6">24:6</a> Na kia pai te ngarahu ina anga koe ki te whawhai: kei te tokomaha hoki o nga kaiwhakatakoto whakaaro te ora.</p> 
 <p><a name="an_24:7">24:7</a> ¶ He tiketike rawa te whakaaro nui mo te wairangi: e kore e kuihi tona mangai i te kuwaha.</p> 
 <p><a name="an_24:8">24:8</a> Ko te tangata e whakaaro ana ki te kino, ka kiia he whanoke.</p> 
 <p><a name="an_24:9">24:9</a> He hara te whakaaro wairangi: he mea whakarihariha ano ki te tangata te tangata whakahi.</p> 
 <p><a name="an_24:10">24:10</a> ¶ Ki te ngoikore koe i te ra o te he, he iti tou kaha.</p> 
 <p><a name="an_24:11">24:11</a> ¶ Whakaorangia te hunga e kawea atu ana ki te mate, a puritia mai hoki e koe te hunga e meatia ana kia whakamatea.</p> 
 <p><a name="an_24:12">24:12</a> Ki te mea koe, Nana, kihai tenei i mohiotia e matou: kahore ianei te kaipauna ngakau i te whakaaro ki tera? a, ko te kaitiaki o tou wairua, kahore ranei ia e mohio? e kore ranei e homai e ia ki te tangata kia rite ki tana mahi?</p> 
 <p><a name="an_24:13">24:13</a> ¶ Kainga, e taku tama, te honi, he pai hoki; me te honikoma, he mea reka hoki ki tou mangai:</p> 
 <p><a name="an_24:14">24:14</a> Ka mohio ai koe ki te whakaaro nui, he mea ki tou wairua: ki te kitea e koe, he tukunga iho ano tona, e kore hoki tau i tumanako ai e hatepea.</p> 
 <p><a name="an_24:15">24:15</a> ¶ Kaua, e te tangata kino, e whanga ki te nohoanga o te tangata tika; kei tukino koe ki tona takotoranga.</p> 
 <p><a name="an_24:16">24:16</a> E hinga ana hoki te tangata tika, e whitu hinganga, ka ara ake ano: ka whakataka ia te hunga kino e te he.</p> 
 <p><a name="an_24:17">24:17</a> ¶ Kaua e harakoa ki te hinga tou hoariri, kaua hoki tou ngakau e hari ina taka ia:</p> 
 <p><a name="an_24:18">24:18</a> Kei kite a Ihowa, a ka he ki tana titiro, a ka tahuri atu tona riri i a ia.</p> 
 <p><a name="an_24:19">24:19</a> ¶ Kei mamae koe, he mea mo nga kaimahi i te kino, kei hae hoki ki te hunga kino.</p> 
 <p><a name="an_24:20">24:20</a> Kahore hoki he mutunga pai ki te tangata kino; ka keto hoki te rama a te hunga kino.</p> 
 <p><a name="an_24:21">24:21</a> ¶ E taku tama, e wehi ki a Ihowa, ki te kingi hoki: a, kaua e whakauru noa atu ki te hunga e mea ana ki te whakaputa ke.</p> 
 <p><a name="an_24:22">24:22</a> No te mea ka puta tata te aitua mo ratou: a ko wai ka mohio ki te whakangaromanga o raua tokorua?</p> 
 <p><a name="an_24:23">24:23</a> ¶ He whakatauki ano hoki enei na te hunga whakaaro nui. Ehara i te mea pai kia whakaaro ki te kanohi tangata ina whakawa.</p> 
 <p><a name="an_24:24">24:24</a> Ko te tangata e mea ana ki te tangata kino, He tika koe; ka kanga nga iwi ki a ia, ka whakarihariha nga tauiwi ki a ia.</p> 
 <p><a name="an_24:25">24:25</a> Otiia ka koa nga ngakau o te hunga e riria ai tona he, ka tau iho ano hoki te manaaki pai ki runga ki a ratou.</p> 
 <p><a name="an_24:26">24:26</a> Ka kihia e ia nga ngutu e whakahoki ana i nga kupu tika.</p> 
 <p><a name="an_24:27">24:27</a> ¶ Meinga kia takoto pai tau mahi i waho, kia rite hoki hei meatanga mau i te mara; muri iho ka hanga i tou whare.</p> 
 <p><a name="an_24:28">24:28</a> ¶ Kaua koe e tu hei kaiwhakaatu he mo tou hoa, i te mea kahore he take; a kaua e tinihanga ki ou ngutu.</p> 
 <p><a name="an_24:29">24:29</a> Kaua e ki, Ka meatia ano e ahau ki a ia tana i mea ai ki ahau; ka rite ki ta te tangata mahi taku e whakahoki ai ki a ia.</p> 
 <p><a name="an_24:30">24:30</a> ¶ I haere ahau i te taha o te mara a te mangere, i te taha hoki o te mara waina a te tangata kahore ona mahara;</p> 
 <p><a name="an_24:31">24:31</a> Na, kua tupuria katoatia e te tataramoa, kapi tonu te mata o te mara i te ongaonga, a ko to reira taiepa kohatu kua oti te wahi.</p> 
 <p><a name="an_24:32">24:32</a> Katahi ahau ka titiro, ka ata whakaaroaro: ka kite ahau, a ka hopu mai hei ako moku.</p> 
 <p><a name="an_24:33">24:33</a> Kia iti ake nei te wahi e parangia ai, kia iti ake nei te moe, kia iti ake te kotuituitanga o nga ringa ka moe ai:</p> 
 <p><a name="an_24:34">24:34</a> Ka pera te haerenga mai o tou muhore ano he kaipahua; o tou rawakore hoki ano he tangata mau patu.</p> 
 <p><a name="an_25:1">25:1</a> ¶ He whakatauki ano enei na Horomona, he mea tuhi e nga tangata a Hetekia kingi o Hura.</p> 
 <p><a name="an_25:2">25:2</a> ¶ Ko to te Atua whakakororia, he hunga mea; ko to nga kingi whakakororia he rapu mea.</p> 
 <p><a name="an_25:3">25:3</a> Ko te rangi mo te tiketike, ko te whenua mo te hohonu, a ko te ngakau o nga kingi, te taea te rapu.</p> 
 <p><a name="an_25:4">25:4</a> ¶ Tahia atu te para i te hiriwa, a ka puta mai he oko ma te kaitahi para:</p> 
 <p><a name="an_25:5">25:5</a> Tangohia atu te tangata kino i te aroaro o te kingi, a ka u tona torona i runga i te tika.</p> 
 <p><a name="an_25:6">25:6</a> ¶ Kei whakaputa i a koe ki mua i te aroaro o te kingi, kei tu hoki ki te wahi o nga metararahi.</p> 
 <p><a name="an_25:7">25:7</a> He pai he hoki kia kiia mai ki a koe, Haere mai ki runga nei; i te mea kia whakahokia iho koe ki raro i te aroaro o te rangatira i kitea nei e ou kanohi.</p> 
 <p><a name="an_25:8">25:8</a> ¶ Kei hohoro te haere ki te ngangare, kei kore e kitea e koe tau e mea ai i tona mutunga iho, ina meinga koe e tou hoa kia whakama.</p> 
 <p><a name="an_25:9">25:9</a> Tohea tau tohe ki tou hoa tonu, a kaua e whakina te mea hunga a tetahi:</p> 
 <p><a name="an_25:10">25:10</a> Kei kohukohutia koe e te tangata i rongo, a kore ake tou ingoa kino e tahuri atu.</p> 
 <p><a name="an_25:11">25:11</a> ¶ He kupu i tika te korero, ko tona rite kei nga a poro koura i roto i nga kete hiriwa.</p> 
 <p><a name="an_25:12">25:12</a> He pera i te whakakai koura, i te whakapaipai koura parakore koia ano te ako a te whakaaro nui ki te taringa rongo.</p> 
 <p><a name="an_25:13">25:13</a> ¶ Rite tonu ki te matao o te hukarere i te kotinga witi te karere pono ki ona kaingare; ka ora hoki i a ia te ngakau o ona ariki.</p> 
 <p><a name="an_25:14">25:14</a> ¶ He pera i nga kapua me te hau uakore, koia ano te rite o te tangata e whakamanamana ana ki ana hakari horihori.</p> 
 <p><a name="an_25:15">25:15</a> ¶ Ma te roa e whakamanawanui ana ka whakaae mai ai te kingi, a ma te arero ngawarika mangungu ai te wheua.</p> 
 <p><a name="an_25:16">25:16</a> ¶ Kua kitea e koe he honi? Kainga ko te wahi e makona ai koe; kei ki rawa koe i taua mea, ka ruakina e koe.</p> 
 <p><a name="an_25:17">25:17</a> ¶ Kia takitahi tou waewae ki te whare o tou hoa; kei hoha ia ki a koe, a ka kino ki a koe.</p> 
 <p><a name="an_25:18">25:18</a> ¶ Ko te tangata e whakaatu teka ana mo tona hoa, he patu ia, he hoari, a he pere koi.</p> 
 <p><a name="an_25:19">25:19</a> ¶ Ko te whakawhirinaki ki te tangata tinihanga i te wa o te raru, e rite ana ki te niho whati, ki te waewae kua takoki.</p> 
 <p><a name="an_25:20">25:20</a> ¶ Ko te tangata e waiata ana ki te ngakau pouri, e rite ana ki te tangata e whakarere ana i te kakahu i te rangi maeke, ki te winika hoki i runga i te houra.</p> 
 <p><a name="an_25:21">25:21</a> ¶ Ki te matekai tou hoariri whangaia ki te taro; ki te matewai whakainumia ki te wai;</p> 
 <p><a name="an_25:22">25:22</a> Ka purangatia hoki e koe he waro kapura ki tona mahunga, a ka utua tau e Ihowa.</p> 
 <p><a name="an_25:23">25:23</a> ¶ E mauria ana mai e te hauraro he ua: e peratia ana hoki e te arero ngautuara, he kanohi pukuriri.</p> 
 <p><a name="an_25:24">25:24</a> ¶ He pai ke te noho i te kokonga o te tuanui, i te noho tahi me te wahine ngangare i roto i te whare mahorahora.</p> 
 <p><a name="an_25:25">25:25</a> ¶ He rongo pai no te whenua tawhiti, tona rite kei nga wai matao ki te wairua matewai.</p> 
 <p><a name="an_25:26">25:26</a> ¶ Me te manawa whenua i takatakahia, me te puna i whakaparuparutia, koia ano te tangata tika e hinga ana i te aroaro o te tangata kino.</p> 
 <p><a name="an_25:27">25:27</a> ¶ Ehara i te mea pai te kai nui i te honi; waihoki ko a te tangata rapu i to ratou ake kororia ehara i te kororia.</p> 
 <p><a name="an_25:28">25:28</a> ¶ Ko te tangata e kore nei e pehi i tona wairua, e rite ana ki te pa kua pakaru, kahore ona taiepa.</p> 
 <p><a name="an_26:1">26:1</a> ¶ He pera i te hukarere i te raumati, i te ua hoki i te kotinga witi, te kore e tau o te honore mo te wairangi.</p> 
 <p><a name="an_26:2">26:2</a> ¶ He pera i te manu e rererere noa ana, i te waroa i ona rerenga te kanga pokanoa; e kore e whakatau.</p> 
 <p><a name="an_26:3">26:3</a> ¶ He whiu mo te hoiho, he paraire mo te kaihe, a he rakau mo te tuara o nga wairangi.</p> 
 <p><a name="an_26:4">26:4</a> ¶ Kei rite ki tona whakaarokore tau whakautu ki te wairangi, kei rite hoki a koe na ki a ia.</p> 
 <p><a name="an_26:5">26:5</a> Kia rite ki tona whakaarokore tau whakautu ki te wairangi, kei mea ia he whakaaro nui ia.</p> 
 <p><a name="an_26:6">26:6</a> ¶ Ko te tangata e tuku korero ana ma te ringa o te wairangi, e tapahi ana i ona waewae ano, e inumia ana hoki te he.</p> 
 <p><a name="an_26:7">26:7</a> E tautau noa ana nga waewae o te kopa: he pera hoki te whakatauki i te mangai o te wairangi.</p> 
 <p><a name="an_26:8">26:8</a> Ko te takai mea whakapaipai i roto i te puranga kohatu, ko tona rite kei te tangata e whakakororia ano i te wairangi.</p> 
 <p><a name="an_26:9">26:9</a> E rite ana ki te tataramoa e wero nei i te ringa o te haurangi, koia ano te whakatauki i te mangai o nga wairangi.</p> 
 <p><a name="an_26:10">26:10</a> ¶ Ka rite ki te kaikopere i tu ai te katoa, te tangata e utu ana i te wairangi me te tangata hoki e utu ana i nga tira haere.</p> 
 <p><a name="an_26:11">26:11</a> ¶ Ka rite ki te kuri e hoki nei ki tona ruaki, te wairangi e tuarua ana i tona poauau.</p> 
 <p><a name="an_26:12">26:12</a> ¶ Ka kite koe i te tangata e mea ana ki a ia he whakaaro nui? Ki ta te whakaaro tera e rahi ake ta te wairangi i tana.</p> 
 <p><a name="an_26:13">26:13</a> ¶ E ki ana te mangere, He raiona kei te ara; he raiona kei nga waharoa.</p> 
 <p><a name="an_26:14">26:14</a> ¶ He pera i te tatau e tahurihuri ra i runga i ona inihi, koia ano te mangere i runga i tona moenga.</p> 
 <p><a name="an_26:15">26:15</a> ¶ E kuhua ana e te mangere tona ringa ki te rihi; he mahi ngenge rawa ki a ia te whakahoki mai ki tona mangai.</p> 
 <p><a name="an_26:16">26:16</a> ¶ He nui ke ake te whakaaro nui o te mangere, ki tana nei whakaaro, i to nga tangata tokowhitu e whakaatu ana i te tikanga.</p> 
 <p><a name="an_26:17">26:17</a> ¶ Ko te tangata e haere atu ana, e pokanoa ana ki te whawhai ehara nei i a ia, ko tona rite kei te tangata e hopu ana i te kuri ki ona taringa.</p> 
 <p><a name="an_26:18">26:18</a> ¶ Rite tonu ki te haurangi e makamaka ana i nga mea mura, i nga pere, i te mate,</p> 
 <p><a name="an_26:19">26:19</a> Te tangata e tinihanga ana ki tona hoa, e mea ana, He teka ianei he takaro taku?</p> 
 <p><a name="an_26:20">26:20</a> ¶ Ki te kahore he wahie, ka mate te ahi: ki te kore hoki he tangata kawekawe korero, ka mutu te ngangare.</p> 
 <p><a name="an_26:21">26:21</a> He waro ki nga ngarahu wera, he wahie ki te ahi; he pera te tangata totohe ki te tahu i te ngangare.</p> 
 <p><a name="an_26:22">26:22</a> He rite nga kupu a te kaikawekawe korero ki te maramara reka, tae tonu iho ki nga wahi o roto rawa o te kopu.</p> 
 <p><a name="an_26:23">26:23</a> ¶ He ngutu puka me te ngakau kino, ko te rite kei te oko oneone i whakakikoruatia ki te para hiriwa.</p> 
 <p><a name="an_26:24">26:24</a> ¶ Ko te tangata mauahara e whakaware ana ki ona ngutu, otiia e rongoatia ana e ia te tinihanga ki roto ki a ia:</p> 
 <p><a name="an_26:25">26:25</a> Ki te pai tona reo, kaua e whakapono ki a ia; e whitu hoki nga mea whakarihariha kei roto i tona ngakau.</p> 
 <p><a name="an_26:26">26:26</a> Ahakoa hipoki tona mauahara i a ia ki te tinihanga, ka whakakitea nuitia tona kino ki te aroaro o te whakaminenga.</p> 
 <p><a name="an_26:27">26:27</a> ¶ Ko te tangata e keri ana i te rua, ka taka ano ki roto: a ko te tangata e huri ana i te kohatu, ka hoki mai ano ki runga ki a ia.</p> 
 <p><a name="an_26:28">26:28</a> ¶ E kino ana te arero teka ki ana i kuru ai; a, ko ta te mangai whakapati, he mahi kia ngaro.</p> 
 <p><a name="an_27:1">27:1</a> ¶ Kei whakamanamana koe ki te ra apopo; kahore hoki koe e mohio ko te aha e puta mai i roto i te ra.</p> 
 <p><a name="an_27:2">27:2</a> ¶ Ma tetahi atu tangata te whakamoemiti mou, kaua ma tou mangai ake; ma te tangata ke, kaua ma ou ngutu ake.</p> 
 <p><a name="an_27:3">27:3</a> ¶ He taimaha te kohatu, he taimaha ano te kirikiri; he taimaha atu ia i a raua tahi te pukuriri o te wairangi.</p> 
 <p><a name="an_27:4">27:4</a> He mea nanakia te riri, he rutaki te aritarita; ko wai ia e tu i mua i te hae?</p> 
 <p><a name="an_27:5">27:5</a> ¶ He pai ke te riri matanui i te aroha huna.</p> 
 <p><a name="an_27:6">27:6</a> Ko nga patu a te hoa aroha he mea na te pono: ko nga kihi ia a te hoariri auau rawa.</p> 
 <p><a name="an_27:7">27:7</a> ¶ E ngaruru ana te wairua makona ki te honikoma: engari ki te wairua hiakai, reka kau nga mea kawa katoa.</p> 
 <p><a name="an_27:8">27:8</a> ¶ Rite tonu ki te manu e atiutiu noa atu ana i tona kohanga te tangata e atiutiu noa atu ana i tona wahi.</p> 
 <p><a name="an_27:9">27:9</a> ¶ He whakahari ngakau te hinu me te whakakakara; he pera ano nga ahuareka o to te tangata hoa aroha i ahu mai i nga tikanga mateoha i whakatakotoria e tona ngakau.</p> 
 <p><a name="an_27:10">27:10</a> Ko tou hoa aroha ake, a ko te hoa hoki o tou papa, kaua e whakarerea; kaua hoki e haere ki te whare o tou tuakana i te ra e mate ai koe: he pai ke hoki te hoa e tata ana i te tuakana i tawhiti.</p> 
 <p><a name="an_27:11">27:11</a> ¶ E taku tama, kia whakaaro nui, kia koa ai toku ngakau, kia whakahoki kupu ai hoki ahau ki te hunga e tawai ana ki ahau.</p> 
 <p><a name="an_27:12">27:12</a> ¶ E kite atu ana te tangata tupato i te he, a ka huna i a ia: tena ko te kuware, haere tonu atu, mamae tonu atu.</p> 
 <p><a name="an_27:13">27:13</a> ¶ Tangohia te kakahu o te kaiwhakakapi mo te tangata ke; tona taunaha ano hoki mo ta te wahine ke.</p> 
 <p><a name="an_27:14">27:14</a> ¶ Ko te tangata e maranga ana i te atatu, he nui hoki tona reo ki te manaaki i tona hoa ka kiia tana he kanga.</p> 
 <p><a name="an_27:15">27:15</a> ¶ He maturuturu e puputu tonu ana i te ra nui te ua, he wahine ngangare, rite tonu raua:</p> 
 <p><a name="an_27:16">27:16</a> Ko te tangata e mea ana ki te pehi i a ia, e mea ana ki te pehi i te hau, a ka tutaki tona ringa matau ki te hinu.</p> 
 <p><a name="an_27:17">27:17</a> ¶ Ko te rino hei whakakoi mo te rino; waihoki ko te tangata ano hei whakakoi i te mata o tona hoa.</p> 
 <p><a name="an_27:18">27:18</a> ¶ Ko te kaitiaki o te piki, ka kai i ona hua: ka whakahonoretia te tangata e whakaaro ana ki tona rangatira.</p> 
 <p><a name="an_27:19">27:19</a> ¶ He pera i te wai, tiro atu, tiro mai he kanohi, ka pena ano to te tangata ngakau ki te tangata.</p> 
 <p><a name="an_27:20">27:20</a> ¶ Ko te reinga, ko te whakangaromanga, e kore e makona; e kore ano hoki e makona nga kanohi o te tangata.</p> 
 <p><a name="an_27:21">27:21</a> ¶ Ko te oko tahu para mo te hiriwa, ko te oumu mo te koura; a, ko te whakanui i a ia, hei whakamatautau mo te tangata.</p> 
 <p><a name="an_27:22">27:22</a> ¶ Ahakoa i tukua e koe te wairangi ki te tuki i roto i te kumete i waenga i nga witi pepe, e kore tona whakaarokore e riro.</p> 
 <p><a name="an_27:23">27:23</a> ¶ Kia anga nui koa kia mohio ki te ahua o au hipi, a kia pai te tiaki i au kahui kau:</p> 
 <p><a name="an_27:24">27:24</a> E kore hoki te taonga e mau tonu; e mau ianei te karauna ki nga whakatupuranga katoa?</p> 
 <p><a name="an_27:25">27:25</a> Kua whaiti te hei, e kitea ana te tupu hou, a e kohikohia ana nga otaota o nga maunga.</p> 
 <p><a name="an_27:26">27:26</a> Hei mea kakahu mou nga reme, a koe nga koati hei utu mo te mara.</p> 
 <p><a name="an_27:27">27:27</a> A tera te waiu koati, he nui noa atu hei kai mau, hei kai hoki ma tou whare, hei oranga ano hoki mo au kotiro.</p> 
 <p><a name="an_28:1">28:1</a> ¶ E rere ana te hunga kino i te mea kahore he kaiwhai: ko te tangata tika ano ia, ano he raiona te maia.</p> 
 <p><a name="an_28:2">28:2</a> ¶ He he no tetahi whenua i tokomaha ai ona rangatira; na kia ai he tangata e mahara ana, e matau ana, ka mau roa ai tona ahua.</p> 
 <p><a name="an_28:3">28:3</a> ¶ Ko te tangata rawakore e tukino ana i nga ware, ko tona rite kei te ua ta e kore ai te kai.</p> 
 <p><a name="an_28:4">28:4</a> ¶ Ko te hunga e whakarere ana i te ture, he whakamoemiti ta ratou ki te tangata kino: ko ta nga kaipupuri ia o te ture he ngangare ki a ratou.</p> 
 <p><a name="an_28:5">28:5</a> ¶ E kore te hunga kino e mohio ki te whakawa: ko te hunga ia e rapu ana i a Ihowa, ka mohio ratou ki nga mea katoa.</p> 
 <p><a name="an_28:6">28:6</a> ¶ He pai ki te rawakore e haere ana i runga i tona tapatahi, i te tangata he parori ke ona ara, ahakoa he whai taonga ia.</p> 
 <p><a name="an_28:7">28:7</a> ¶ Ko te tangata e pupuri ana i te ture, he tamaiti mohio ia; engari ko te tangata whakahoa ki te hunga kakai, ka whakama tona papa i a ia.</p> 
 <p><a name="an_28:8">28:8</a> ¶ Ko te tangata e whakanui ana i ona rawa ki te moni whakatupu, ki te whakapiki utu, e kohia ana e ia era ma te tangata e atawhaitia ai te rawakore.</p> 
 <p><a name="an_28:9">28:9</a> ¶ Ko te tangata e tahuri ke ana tona taringa, a kahore e rongo ki te ture, ko tana inoi nei ano he mea whakarihariha.</p> 
 <p><a name="an_28:10">28:10</a> ¶ Ko te tangata i meinga ai te hunga tika kia kotiti ke ki te ara he, ka taka a ia ano ki tana ake poka: ka whiwhi ia te hunga ngakau tapatahi ki te pai.</p> 
 <p><a name="an_28:11">28:11</a> ¶ Ki te whakaaro a te tangata taonga he nui tona whakaaro mohio; otiia e rapua ana tana e te rawakore whai whakaaro.</p> 
 <p><a name="an_28:12">28:12</a> ¶ Nui atu te ataahua, ina koa te hunga tika: engari ki te ara te hunga kino, ka huna nga tangata i a ratou.</p> 
 <p><a name="an_28:13">28:13</a> ¶ Ko te tangata e hipoki ana i ona he, e kore tana e kake; ko te tangata ia e whaki ana, a e whakarere ana, ka tohungia.</p> 
 <p><a name="an_28:14">28:14</a> ¶ Ka hari te tangata e wehi tonu ana: ko te tangata ia e whakapakeke ana i tona ngakau, ka taka ki te kino.</p> 
 <p><a name="an_28:15">28:15</a> ¶ E rite ana ki te raiona e hamama ana, ki te pea e kopikopiko ana, te tangata kino e kingi ana ki te iwi rawakore.</p> 
 <p><a name="an_28:16">28:16</a> ¶ Ko te rangatira kore whakaaro he nui ano tana tukino: ko te tangata ia e kino ana ki te apo ka roa ona ra.</p> 
 <p><a name="an_28:17">28:17</a> ¶ Ko te tangata e waha ana i te toto o te tangata, ka rere ia ki roto ki te rua; kaua tetahi e pupuri i a ia.</p> 
 <p><a name="an_28:18">28:18</a> ¶ Ko te tangata he tapatahi nei te haere, ka ora: ko te tangata ia he parori ke ona ara, hinga tonu iho.</p> 
 <p><a name="an_28:19">28:19</a> ¶ Ko te tangata e ngaki ana i tona oneone, ka makona i te taro; ko te tangata ia e whai ana i te hunga wairangi, ka whiwhi nui ki te rawakore.</p> 
 <p><a name="an_28:20">28:20</a> ¶ Ko te tangata pono, ka nui nga manaaki mona: ko te tangata ia e hikaka ana ki te mea taonga, e kore ia e kore te whiwhi i te he.</p> 
 <p><a name="an_28:21">28:21</a> ¶ Ko te whakapai kanohi ehara i te mea pai: ehara ano hoki i te mea pai kia he te tangata mo te kongakonga taro.</p> 
 <p><a name="an_28:22">28:22</a> ¶ Ko te tangata he kino tona kanohi e takare tonu ana ki te taonga; kahore hoki ia e whakaaro ka tae mai te kore o te rawa ki a ia.</p> 
 <p><a name="an_28:23">28:23</a> ¶ Ko te tangata i riria ai te he o tetahi ka nui atu te manako ki a ia i muri iho, i te manako ki te tangata i whakapati nei tona arero.</p> 
 <p><a name="an_28:24">28:24</a> ¶ Ko te tangata e pahua ana i tona papa, i tona whaea, a e ki ana, Ehara i te he; he hoa ia no te kaiwhakangaro.</p> 
 <p><a name="an_28:25">28:25</a> ¶ Ko ta te tangata ngakau apo he whakapatari pakanga: ko te tangata ia e okioki ana ki a Ihowa ka tetere.</p> 
 <p><a name="an_28:26">28:26</a> ¶ He kuware te tangata e whakawhirinaki ana ki tona ake ngakau: ko te tangata ia e haere ana i runga i te whakaaro nui, ka mawhiti.</p> 
 <p><a name="an_28:27">28:27</a> ¶ Ko te tangata e hoatu ana ki te rawakore, e kore ia e hapa; ko te tangata ia e kaupare ana i ona kanohi, ka maha nga kanga mona.</p> 
 <p><a name="an_28:28">28:28</a> ¶ Ka ara te hunga kino, ka huna nga tangata i a ratou: na ki te ngaro ratou, ka tupu te hunga tika.</p> 
 <p><a name="an_29:1">29:1</a> ¶ Ko te tangata he maha nei nga riringa i tona he, a ka whakapakeke i tona kaki, ka whatiia ohoreretia ia; te taea te rongoa.</p> 
 <p><a name="an_29:2">29:2</a> ¶ Ka whakanuia te hunga tika, ka koa te iwi; ka kingi te tangata kino, ka aue te iwi.</p> 
 <p><a name="an_29:3">29:3</a> ¶ Ko te tangata e matenui ana ki te whakaaro nui e whakahari ana i tona papa; ko te tangata ia e piri ana ki nga wahine kairau, he maumau taonga tana.</p> 
 <p><a name="an_29:4">29:4</a> ¶ Ma te whakawa a te kingi e mau ai te whenua; ka whakataka ia e te tangata e tango ana i nga mea homai noa.</p> 
 <p><a name="an_29:5">29:5</a> ¶ Ko te tangata e whakapati ana ki tona hoa, e whakatakoto kupenga ana mo ona waewae.</p> 
 <p><a name="an_29:6">29:6</a> ¶ He rore kei roto i te he o te tangata kino; ko te tangata tika ia he waiata tana, he koa.</p> 
 <p><a name="an_29:7">29:7</a> ¶ E mahara ana te tangata tika ki te take a te rawakore: kahore o te tangata kino whakaaro kia mohiotia e ia.</p> 
 <p><a name="an_29:8">29:8</a> ¶ Ma nga tangata whakahi e tahu te pa kia mura: ko ta te hunga whakaaro nui ia he whakatahuri atu i te riri.</p> 
 <p><a name="an_29:9">29:9</a> ¶ Ki te totohe te tangata whakaaro nui ki te tangata wairangi, ahakoa riri ia, kata ranei, kahore he tanga.</p> 
 <p><a name="an_29:10">29:10</a> ¶ E mauahara ana te tangata whakaheke toto ki te tangata i te ngakau tapatahi: tena ko te hunga tika, ka whai ratou kia whakaorangia ia.</p> 
 <p><a name="an_29:11">29:11</a> ¶ E tuakina ana e te wairangi tona riri katoa ki waho: e puritia mai ana ia e te tangata whakaaro nui, e pehia ana.</p> 
 <p><a name="an_29:12">29:12</a> ¶ Ki te whakarongo te rangatira ki te teka, he kino katoa ana tangata.</p> 
 <p><a name="an_29:13">29:13</a> ¶ E tutaki ana te rawakore raua ko te kaitukino ki a raua; ko Ihowa te kaiwhakamarama o nga kanohi o raua tokorua.</p> 
 <p><a name="an_29:14">29:14</a> ¶ Ko te kingi e pono ana tana whakawa mo nga rawakore, ka whakapumautia tona torona ake ake.</p> 
 <p><a name="an_29:15">29:15</a> ¶ Ko te whiu, ko te riri i te he, he mea homai era i te whakaaro nui: tena ko te tamaiti mahue noa, ka whakama i a ia tona whaea.</p> 
 <p><a name="an_29:16">29:16</a> ¶ Ka tokomaha te hunga kino, ka nui te he: ka kite ia te hunga tika i to ratou hinganga.</p> 
 <p><a name="an_29:17">29:17</a> ¶ Pakia tau tama, a ka whai okiokinga koe i a ia; ae ra, he ahuareka tana e homai ai ki tou wairua.</p> 
 <p><a name="an_29:18">29:18</a> ¶ Ki te kahore he whakakitenga, ka kore te iwi e tupato: ko te kaipupuri ia i te ture, ka hari ia.</p> 
 <p><a name="an_29:19">29:19</a> ¶ Ehara te kupu i te papaki mo te pononga: ahakoa hoki ia matau, e kore ia e rongo.</p> 
 <p><a name="an_29:20">29:20</a> ¶ Ka kite ranei koe i te tangata kaika ki te korero? engari te wairangi ka totika ake i a ia.</p> 
 <p><a name="an_29:21">29:21</a> ¶ Ko te tangata e penapena ana i tana pononga mai o te tamarikitanga, ka waiho ia e ia i te mutunga hei tama tupu.</p> 
 <p><a name="an_29:22">29:22</a> ¶ He whakaoho whawhai ta te tangata pukuriri: he nui rawa hoki te he o te tangata aritarite.</p> 
 <p><a name="an_29:23">29:23</a> ¶ Ka whakaititia iho te tangata e tona whakapehapeha: ka whai honore ia te tangata ngakau papaku.</p> 
 <p><a name="an_29:24">29:24</a> ¶ Ko te tangata e whakauru ana ki ta te tahae, e kino ana ki tona ake wairua: e rongo ana ia i te kanga, kahore e kiki.</p> 
 <p><a name="an_29:25">29:25</a> ¶ He rore e homai ana e te wehi ki te tangata: ko te tangata ia e whakawhirinaki ana ki a Ihowa ka mawhiti.</p> 
 <p><a name="an_29:26">29:26</a> ¶ He tokomaha e whai ana kia paingia e te rangatira: otiia i ahu mai i a Ihowa te whakawa mo te tangata.</p> 
 <p><a name="an_29:27">29:27</a> ¶ He mea whakarihariha ki te hunga tika te tangata whakahaere he; a he mea whakarihariha hoki ki te tangata kino te tangata he tika tona ara.</p> 
 <p><a name="an_30:1">30:1</a> ¶ Ko nga kupu a Akuru tama a Iakehe; ko te poropititanga. I korero taua tangata ki a Itiere, ki a Itiere raua ko Ukara,</p> 
 <p><a name="an_30:2">30:2</a> He pono ko ahau te mea poauau rawa o nga tangata, kahore hoki he matauranga tangata i roto i ahau.</p> 
 <p><a name="an_30:3">30:3</a> Kihai hoki ahau i whakaakona ki te whakaaro nui, kihai ano i mohio ki te Mea Tapu.</p> 
 <p><a name="an_30:4">30:4</a> Ko wai kua piki atu ki te rangi, a heke mai ai ano? Ko wai kua pupu i te hau ki roto ki ona ringa? Na wai i takai nga wai ki roto ki tona kakahu? Na wai i whakapumau nga pito katoa o te whenua? Ko wai tona ingoa, a ko wai hoki te ingoa o tana tam a, ki te mohiotia e koe?</p> 
 <p><a name="an_30:5">30:5</a> Ko nga kupu katoa a te Atua he mea whakamatau: he whakangungu rakau ia ki te hunga katoa e whakawhirinaki ana ki a ia.</p> 
 <p><a name="an_30:6">30:6</a> Kaua e tapiritia etahi kupu ki ana, kei riria e ia tou he, a ka kitea koe he tangata korero teka.</p> 
 <p><a name="an_30:7">30:7</a> ¶ E rua nga mea kua inoia e ahau i a koe; kaua ena e kaiponuhia i ahau i mua i toku matenga;</p> 
 <p><a name="an_30:8">30:8</a> Whakamataratia atu i ahau te horihori me te korero teka; kaua e homai te rawakore ki ahau, te taonga ranei; whangaia ahau ki te kai e rite ana maku:</p> 
 <p><a name="an_30:9">30:9</a> Kei makona ahau, a ka whakakahore ki a koe, ka mea, Ko wai a Ihowa? Kei rawakore ranei ahau, a ka whanako, ka whakahua noa hoki i te ingoa o toku Atua.</p> 
 <p><a name="an_30:10">30:10</a> ¶ Kaua e korerotia te pononga ki tona ariki, kei kanga ia i a koe, a ko koe e he.</p> 
 <p><a name="an_30:11">30:11</a> Tera te whakatupuranga, he kanga ta ratou i to ratou papa, kahore hoki e manaaki i to ratou whaea.</p> 
 <p><a name="an_30:12">30:12</a> Tera te whakatupuranga, he ma ki ta ratou na titiro, otira kahore ano kia horoia atu to ratou paru.</p> 
 <p><a name="an_30:13">30:13</a> Tera te whakatupuranga, Na, te whakakake o o ratou kanohi! Kua whakarewaina ake hoki o ratou kamo.</p> 
 <p><a name="an_30:14">30:14</a> Tera te whakatupuranga, ko o ratou niho ano he hoari, ko o ratou niho purakau ano he maripi, hei horo i te hunga iti i runga i te whenua, i nga rawakore hoki i roto i nga tangata.</p> 
 <p><a name="an_30:15">30:15</a> ¶ E rua nga tamahine a te ngate, ko ta raua karanga, Homai, homa. E toru nga mea e kore rawa e makona, ae ra, e wha nga mea e kore e ki, Kati:</p> 
 <p><a name="an_30:16">30:16</a> Ko te rua tupapaku; ko te kopu pakoko; ko te whenua kihai i pukuwaitia; a ko te ahi e kore nei e ki, Kati.</p> 
 <p><a name="an_30:17">30:17</a> Ko te kanohi e whakahi ana ki te papa, e whakahawea ana ki te whakarongo ki tona whaea, ma nga raweni o te awaawa ia e tikaro, a ma nga pi ekara e kai.</p> 
 <p><a name="an_30:18">30:18</a> ¶ E toru nga mea he whakamiharo rawa, e kore e taea e ahau, ae ra, e wha kahore e mohiotia e ahau:</p> 
 <p><a name="an_30:19">30:19</a> Ko te huarahi o te ekara i te rangi; ko te huarahi o te nakahi i runga i te kamaka; ko te huarahi o te kaipuke i waenga moana; a ko te huarahi o te tangata ki te kotiro.</p> 
 <p><a name="an_30:20">30:20</a> He pera ano te huarahi o te wahine puremu; ka kai ia, a ka horoi i tona mangai, a ka ki, Kahore aku mahi he.</p> 
 <p><a name="an_30:21">30:21</a> E toru nga mea e korikori ai te whenua, a e wha, he mea e kore e manawanuitia e ia:</p> 
 <p><a name="an_30:22">30:22</a> Ko te pononga ina whakakingitia ia; ko te wairangi hoki ina makona i te taro;</p> 
 <p><a name="an_30:23">30:23</a> Ko te wahine whakarihariha ina whiwhi i te tane; a ko te pononga wahine ina tuku iho mana nga mea a tona rangatira.</p> 
 <p><a name="an_30:24">30:24</a> ¶ E wha nga mea ririki i runga i te whenua, he nui noa atu ia nga whakaaro:</p> 
 <p><a name="an_30:25">30:25</a> Ko nga popokorua ehara i te iwi kaha, heoi e mea ana i te kai ma ratou i te raumati;</p> 
 <p><a name="an_30:26">30:26</a> Ko nga koni, he iwi ngoikore, heoi e hanga ana i o ratou whare ki te kamaka;</p> 
 <p><a name="an_30:27">30:27</a> Ko nga mawhitiwhiti, kahore o ratou kingi, heoi haere ropu ana ratou katoa;</p> 
 <p><a name="an_30:28">30:28</a> Ko te mokomoko, ko ona peke hei pupuri mana; otiia kei roto ia i nga whare kingi.</p> 
 <p><a name="an_30:29">30:29</a> ¶ E toru nga mea, he tau ta ratou hikoi, ae ra, e wha he huatau ki te haere:</p> 
 <p><a name="an_30:30">30:30</a> Ko te raiona, ko te mea kaha rawa o nga kararehe, e kore nei e tahuri mai i te aroaro o tetahi;</p> 
 <p><a name="an_30:31">30:31</a> Ko te kuri horo; ko te koati toa ano hoki; a ko te kingi, kahore nei tetahi e maranga ake ki a ia.</p> 
 <p><a name="an_30:32">30:32</a> Ki te mea he mahi kuware tau i a koe i whakaneke ake ai i a koe, ki te mea ranei i whakaaro kino koe, kopania tou ringa ki tou mangai.</p> 
 <p><a name="an_30:33">30:33</a> He pono hoki ki te hurihia te waiu ka puta mai he pata, a ki te kowiria te ihu ka puta mai he toto: waihoki ki te akina te riri ka puta he whawhai.</p> 
 <p><a name="an_31:1">31:1</a> ¶ Ko nga kupu a Kingi Remuera; ko te poropititanga i whakaakona ai ia e tona whaea.</p> 
 <p><a name="an_31:2">31:2</a> He aha, e taku tama? He aha, e te tama a toku kopu? A he aha, e te tama a aku kupu taurangi?</p> 
 <p><a name="an_31:3">31:3</a> Kaua e hoatu tou kaha ki nga wahine, ou ara hoki ki te mea whakangaro o nga kingi.</p> 
 <p><a name="an_31:4">31:4</a> Ehara ma nga kingi, e Remuera, ehara ma nga kingi te inu waina; ehara hoki ma nga rangatira te mea, Kei hea he wai kaha?</p> 
 <p><a name="an_31:5">31:5</a> Kei inu ratou, a ka wareware ki te ture, a ka whakapeau ke i te whakawa o te tangata e tukinotia ana.</p> 
 <p><a name="an_31:6">31:6</a> Hoatu he wai kaha ma te tangata e tata ana te marere, he waina hoki ki nga wairua pouri:</p> 
 <p><a name="an_31:7">31:7</a> Tukua ia kia inu, kia wareware ai ki tona rawakore, a kore ake he mahara ki ona mate.</p> 
 <p><a name="an_31:8">31:8</a> Kia puaki tou mangai mo te wahangu, i te whakawakanga o te hunga katoa kua waiho mo te mate.</p> 
 <p><a name="an_31:9">31:9</a> Kia puaki tou mangai, whakaritea te whakawa i runga i te tika, tohea te tohe a te ware, a te rawakore.</p> 
 <p><a name="an_31:10">31:10</a> ¶ Ko wai e kite i te wahine e u ana tona pai? Ko tona utu hoki kei runga noa atu i to nga rupi.</p> 
 <p><a name="an_31:11">31:11</a> Ka whakapono te ngakau o tana tane ki a ia, a kahore ona hapanga i te taonga.</p> 
 <p><a name="an_31:12">31:12</a> He pai tana e mea ai ki a ia, kahore hoki he kino, i nga ra katoa e ora ai ia.</p> 
 <p><a name="an_31:13">31:13</a> E kimi ana ia i te huruhuru hipi, i te muka, a ka ngakau nui te mahi a ona ringa.</p> 
 <p><a name="an_31:14">31:14</a> Ko tona rite kei nga kaipuke o nga kaihokohoko; e mauria mai ana e ia tana kai i tawhiti.</p> 
 <p><a name="an_31:15">31:15</a> E maranga ana hoki ia i te mea e po tonu ana, a hoatu ana e ia he kai ma tona whare, he mahi hoki e rite ana ma ana kotiro.</p> 
 <p><a name="an_31:16">31:16</a> E whakaaroaro ana ia ki tetahi mara, a ka hokona e ia: whakatokia ana e ia he mara waina, he hua na ona ringa.</p> 
 <p><a name="an_31:17">31:17</a> E whitiki ana ia i tona hope ki te kaha, e mea ana i ona takakau kia pakari.</p> 
 <p><a name="an_31:18">31:18</a> Ka kite ia he pai tana i hokohoko ai: e kore tana rama e mate i te po.</p> 
 <p><a name="an_31:19">31:19</a> Ka totoro atu ona ringa ki te mea takai miro, ka pupuri ona ringa ki te pou muka.</p> 
 <p><a name="an_31:20">31:20</a> Ka wherahia tona ringa ki te ware; ae ra, ka totoro atu ona ringa ki te rawakore.</p> 
 <p><a name="an_31:21">31:21</a> E kore ia e wehi i te hukarere mo tona whare; no te mea kua kakahuria tona whare katoa ki te ngangana.</p> 
 <p><a name="an_31:22">31:22</a> Oti ake i a ia te whatuwhatu he whariki mona; he rinena pai, he papura ona kakahu.</p> 
 <p><a name="an_31:23">31:23</a> E mohiotia ana tana tane i nga kuwaha, ina noho tahi ia ki nga kaumatua o te whenua.</p> 
 <p><a name="an_31:24">31:24</a> E hanga ana e ia he rinena pai, a hokona atu ana; e hoatu ana e ia he whitiki ki nga kaihoko.</p> 
 <p><a name="an_31:25">31:25</a> He kaha, he honore ona kakahu; a e kata ana ia ki nga ra o muri atu.</p> 
 <p><a name="an_31:26">31:26</a> He nui ona whakaaro ina puaki tona mangai; kei tona arero te ture o te atawhai.</p> 
 <p><a name="an_31:27">31:27</a> Ka ata tirohia e ia nga ara o tona whare, e kore ano ia e kai i te taro o te mangere.</p> 
 <p><a name="an_31:28">31:28</a> Ka whakatika ana tamariki, a he kupu manaaki ta ratou mona; Tana tane hoki, ka whakamoemiti ano ia ki a ia, ka mea:</p> 
 <p><a name="an_31:29">31:29</a> He tokomaha nga tamahine i u te pai o ta ratou mahi, otiia hira ake tau i a ratou katoa.</p> 
 <p><a name="an_31:30">31:30</a> He mea teka noa te manako, he mea horihori te ataahua: tena ko te wahine e wehi ana i a Ihowa, ko ia e whakamoemititia.</p> 
 <p><a name="an_31:31">31:31</a> Hoatu ki a ia o nga hua o ona ringa; a ma ana mahi ia e whakamoemiti i nga kuwaha.</p> 
 <p></p><hr>
 <center>
 <a href="ecc.htm">Next: Ecclesiastes</a></center>
 </body>