<body>
 <center>
 <a href="../../../cdshop/index.htm"><img src="../../../cdshop/cdinfo.jpg" border="0"></a><br>
 <a href="../../../index.htm">Sacred Texts</a> 
 <a href="../../index.htm">Bible</a> 
 <a href="../index.htm">World Bible</a> 
 <a href="index.htm">Index</a> 
 <a href="rom.htm">Previous</a> 
 <a href="co2.htm">Next</a> 
 </center>
 <hr>
  <h3 align="center">Maori Bible: 1 Corinthians</h3> 
 <p><a name="an_1:1">1:1</a> ¶ Na Paora, i pai nei te Atua kia karangatia hei apotoro ma Ihu Karaiti, na te teina hoki, na Hotene,</p> 
 <p><a name="an_1:2">1:2</a> Ki te hahi a te Atua i Koriniti, ki te hunga kua oti te whakatapu i roto i a Karaiti Ihu, kua karangatia hei hunga tapu, ratou ko te hunga katoa i nga wahi katoa e karanga ana ki te ingoa o to tatou Ariki, o Ihu Karaiti, o to ratou Ariki, o to ta tou:</p> 
 <p><a name="an_1:3">1:3</a> Kia tau ki a koutou te aroha noa me te rangimarie, he mea na te Atua, na to tatou Matua, na te Ariki hoki, na Ihu Karaiti.</p> 
 <p><a name="an_1:4">1:4</a> He whakawhetai tonu taku mahi ki toku Atua mo koutou, mo te aroha noa o te Atua kua homai nei ki a koutou i roto i a Karaiti Ihu;</p> 
 <p><a name="an_1:5">1:5</a> Kua meinga hoki kia hua nga mea katoa ma koutou i roto i a ia, te whakapuaki korero, te matauranga;</p> 
 <p><a name="an_1:6">1:6</a> Pena hoki me te whakaaturanga i a te Karaiti kua u na i roto i a koutou:</p> 
 <p><a name="an_1:7">1:7</a> I kore ai koutou e hapa i tetahi mea homai; i a koutou e tatari na ki te whakakitenga mai o to tatou Ariki, o Ihu Karaiti:</p> 
 <p><a name="an_1:8">1:8</a> Mana hoki koutou e whakau a taea noatia te mutunga, kia kore ai koutou e ekengia e te kupu i te ra o to tatou Ariki, o Ihu Karaiti.</p> 
 <p><a name="an_1:9">1:9</a> He pono te Atua, nana nei koutou i karanga kia uru tahi ki tana Tama, ko Ihu Karaiti, ki to tatou Ariki.</p> 
 <p><a name="an_1:10">1:10</a> ¶ Na, he tohe tenei naku ki a koutou, e oku teina, i runga i te ingoa o to tatou Ariki, o Ihu Karaiti, kia kotahi ta koutou korero katoa, a kia kaua he wehewehenga i roto i a koutou; engari kia tuituia koutou i runga i te ngakau kotahi, i te whaka aro kotahi.</p> 
 <p><a name="an_1:11">1:11</a> Kua oti hoki koutou te tohutohu mai, e oku teina, e te hunga o te whare o Koroi, tena nga tautohetohe kei roto i a koutou.</p> 
 <p><a name="an_1:12">1:12</a> Anei te tikanga o taku korero, kei te ki tena o koutou na, No Paora ahau; a, No Aporo ahau; a, Ko ahau no Kipa; Ko ahau no te Karaiti.</p> 
 <p><a name="an_1:13">1:13</a> Kua oti koia a te Karaiti te wahi? i ripekatia ranei a Paora mo koutou? i iriiria ranei koutou i runga i te ingoa o Paora?</p> 
 <p><a name="an_1:14">1:14</a> ¶ E whakawhetai ana ahau ki te Atua, moku kihai i iriiri i tetahi o koutou, ko Kirihipu anake raua ko Kaiu;</p> 
 <p><a name="an_1:15">1:15</a> Kei waiho e te tangata hei korero, naku koutou i iriiri i runga i toku ingoa.</p> 
 <p><a name="an_1:16">1:16</a> Naku ano i iriiri nga tangata o te whare o Tepana: i ko ake, kahore ahau i te mahara ki taku iriiringa i tetahi atu.</p> 
 <p><a name="an_1:17">1:17</a> ¶ Kihai hoki ahau i tonoa e te Karaiti ki te iriiri, engari ki te kauwhau i te rongopai: ehara i te mea i runga i te mohio ki nga kupu, kei whakakahoretia te ripeka o te Karaiti.</p> 
 <p><a name="an_1:18">1:18</a> Ko te korero hoki o te ripeka ki te hunga e whakangaromia ana he mea wawau; ki a tatou ia, ki te hunga e whakaorangia ana, ko te kaha tera o te Atua.</p> 
 <p><a name="an_1:19">1:19</a> Ka oti hoki te tuhituhi, Ka ngaro i ahau te whakaaro nui o te hunga whakaaro, ka kore hoki i ahau te mahara o te hunga mahara.</p> 
 <p><a name="an_1:20">1:20</a> Kei hea te tangata whakaaro? kei hea te karaipi? kei hea te tangata tohe o tenei ao? kahore ano koia i whakakuwaretia e te Atua te whakaaro nui o tenei ao?</p> 
 <p><a name="an_1:21">1:21</a> I te mea hoki i runga i to te Atua whakaaro nui, kihai nga whakaaro nui o te ao i mohio ki te Atua, na ka pai te Atua kia meinga te kuware o te kupu kauwhau hei whakaora i te hunga e whakapono ana.</p> 
 <p><a name="an_1:22">1:22</a> Ina hoki ko ta nga Hurai he tono tohu, ko ta nga Kariki he rapu whakaaro nui:</p> 
 <p><a name="an_1:23">1:23</a> Ko ta matou ia he kauwhau i a te Karaiti i ripekatia he tutukitanga waewae ki nga Hurai, he mea kuware ki nga Kariki;</p> 
 <p><a name="an_1:24">1:24</a> Ki te hunga ia e karangatia ana, ahakoa Hurai, ahakoa Kariki, ko te Karaiti, ko te kaha o te Atua, ko te whakaaro mohio o te Atua.</p> 
 <p><a name="an_1:25">1:25</a> No te mea he kuware no te Atua nui atu te mohio i nga tangata; he ngoikore no te Atua kaha atu i nga tangata.</p> 
 <p><a name="an_1:26">1:26</a> Titiro oti ki to koutou karangatanga, e oku teina, kihai i tokomaha te hunga whakaaro o te wahi ki te kikokiko, kihai i tokomaha te hunga nunui, kihai i tokomaha nga rangatira, e karangatia ana:</p> 
 <p><a name="an_1:27">1:27</a> Engari i whiriwhiria e te Atua ko nga mea kuware o te ao, hei mea e whakama ai te hunga whakaaro; i whiriwhiria ano e te Atua ko nga mea ngoikore o te ao, hei mea e whakama ai nga mea kaha.</p> 
 <p><a name="an_1:28">1:28</a> Ko nga mea ware o te ao, ko nga mea e whakahaweatia ana, ko ena i whiriwhiria e te Atua, ae, ko nga mea kahore noa iho, kia whakakahoretia ai e ia nga tino mea ake;</p> 
 <p><a name="an_1:29">1:29</a> Kia kore ai tetahi kikokiko e whakamanamana i te aroaro o te Atua.</p> 
 <p><a name="an_1:30">1:30</a> Nana hoki koutou i roto i a Karaiti Ihu, kua meinga nei ia hei take whakaaro nui mo tatou, he mea na te Atua, hei tika, hei whakatapu, hei hoko:</p> 
 <p><a name="an_1:31">1:31</a> Kia rite ai ki te mea kua oti te tuhituhi, Ki te whakamanamana tetahi, me whakamanamana ia ki te Ariki.</p> 
 <p><a name="an_2:1">2:1</a> ¶ Ko ahau, e oku teina, i ahau i haere atu ai ki a koutou, kihai ahau i haere atu me te pai kupu, me te hua ranei o te whakaaro, i ahau i kauwhau ai ki a koutou i te mea ngaro a te Atua.</p> 
 <p><a name="an_2:2">2:2</a> I takoto hoki toku whakaaro, kia kaua ahau e matau ki tetahi mea i roto i a koutou, ko Ihu Karaiti anake, ko ia hoki i ripekatia.</p> 
 <p><a name="an_2:3">2:3</a> A i a koutou ahau me te ngoikore, me te wehi, me te tuiri nui.</p> 
 <p><a name="an_2:4">2:4</a> Ko taku korero me taku kauwhau ehara i te kupu whakapati na to te tangata whakaaro nui, engari he whakakitenga na te Wairua, na te kaha:</p> 
 <p><a name="an_2:5">2:5</a> Kia kore ai to koutou whakapono e tu i runga i o te tangata whakaaro nui, engari i to te Atua kaha.</p> 
 <p><a name="an_2:6">2:6</a> ¶ He ahakoa ra e korero ana matou i te whakaaro nui ki waenganui i te hunga tino tika: ehara ano ia i te whakaaro mohio no tenei ao, no nga rangatira ranei o tenei ao, e memeha haere nei:</p> 
 <p><a name="an_2:7">2:7</a> Engari e korero ana matou i te whakaaro nui o te Atua i roto i te mea ngaro, i te whakaaro mohio i huna ra, ko ta te Atua i whakatakoto ai i mua o nga ao, hei whakakororia mo tatou:</p> 
 <p><a name="an_2:8">2:8</a> Kihai nei tetahi o nga rangatira o tenei ao i matau; me i matau hoki ratou, kua kahore e ripekatia e ratou te Ariki o te kororia:</p> 
 <p><a name="an_2:9">2:9</a> Engari ka rite ki te mea i tuhituhia ra, Ko nga mea kahore te kanohi i kite, kahore te taringa i rongo, kahore ano i tapoko noa ki te ngakau o te tangata, ko nga mea kua rite i te Atua mo te hunga e aroha ana ki a ia.</p> 
 <p><a name="an_2:10">2:10</a> Otiia kua whakakitea mai aua mea ki a tatou e te Atua ma tona Wairua: e rapu ana hoki te Wairua i nga mea katoa, ae, i nga mea hohonu a te Atua.</p> 
 <p><a name="an_2:11">2:11</a> Ko wai oti o nga tangata e matau ana ki nga mea a te tangata? ko te wairua anake o te tangata i roto i a ia: waihoki ko nga mea a te Atua e kore e matauria e tetahi, engari e te Wairua o te Atua.</p> 
 <p><a name="an_2:12">2:12</a> Otiia ko te wairua i riro mai nei i a tatou, ehara i te wairua o te ao, engari ko te Wairua e ahu mai nei i te Atua; kia matau ai tatou ki nga mea kua oti nei te homai e te Atua ki a tatou.</p> 
 <p><a name="an_2:13">2:13</a> Na ka korero matou i aua mea, ehara nga kupu i te whakaaro mohio o te tangata i whakaako mai, engari he mea whakaako na te Wairua Tapu; e whakariterite ana i nga mea wairua ki nga mea wairua.</p> 
 <p><a name="an_2:14">2:14</a> Na e kore te tangata i te ngakau maori e tango i nga mea o te Wairua o te Atua: ki a ia he mea kuware era; a e kore ia e ahei te matau, he mea ma te Wairua ka kitea ai.</p> 
 <p><a name="an_2:15">2:15</a> Otiia ki te mea kei tetahi te Wairua, ka kitea e ia nga mea katoa, e kore ano ia e kitea e tetahi.</p> 
 <p><a name="an_2:16">2:16</a> Ko wai hoki te matau ana ki te hinengaro o te Ariki, e whakaako ai ia i a ia? Kei a tatou ia te hinengaro o te Karaiti.</p> 
 <p><a name="an_3:1">3:1</a> ¶ Na ko ahau, e oku teina, kihai i ahei te korero ki a koutou me taku ki te hunga i te Wairua, engari i te kikokiko, ano ki nga kohungahunga i roto i a te Karaiti.</p> 
 <p><a name="an_3:2">3:2</a> He waiu taku i whangai atu na ma koutou, ehara i te kai maro: kiano hoki i taea e koutou te kai maro, a kahore nei ano i taea e koutou inaianei:</p> 
 <p><a name="an_3:3">3:3</a> Kei te kikokiko tonu hoki koutou: i te mea kei a koutou tonu te hae, te totohe, te wehewehe, ehara oti koutou i te hunga i te kikokiko, e haere ana i runga i ta te tangata ritenga?</p> 
 <p><a name="an_3:4">3:4</a> I tetahi hoki ka ki nei, Ko ahau no Paora; me tetahi atu, Ko ahau no Aporo, ehara oti koutou i te hunga i te kikokiko?</p> 
 <p><a name="an_3:5">3:5</a> ¶ Tena ko wai a Aporo? a ko wai a Paora? He minita i whakapono ai koutou; ki ia tangata i ta te Ariki i homai ai.</p> 
 <p><a name="an_3:6">3:6</a> Naku i whakato, na Aporo i whakamakuku; na te Atua ia i mea kia tupu.</p> 
 <p><a name="an_3:7">3:7</a> Heoi he kore noa iho te kaiwhakato, he kore noa iho te kaiwhakamakuku, engari te Atua nana nei i mea kia tupu.</p> 
 <p><a name="an_3:8">3:8</a> Na ko te kaiwhakato, ko te kaiwhakamakuku, kotahi tonu raua: otira ka rite ki tana ake mahi te utu e riro mai i tena, i tena o raua.</p> 
 <p><a name="an_3:9">3:9</a> He hoa mahi hoki matou no te Atua: he mara koutou na te Atua, he whare hanga na te Atua.</p> 
 <p><a name="an_3:10">3:10</a> Kei te ritenga o te aroha noa o te Atua i homai nei ki ahau, kua whakatakotoria e ahau te tunga, he pera me ta te tohunga; a ko tetahi atu kei te hanga whare ki runga. Otira kia tupato ia tangata ki tana whare e hanga ai ki runga.</p> 
 <p><a name="an_3:11">3:11</a> ¶ E kore hoki tetahi tangata e ahei te whakatakoto i tetahi tunga ke atu i tera kua oti nei te whakatakoto, ara i a Ihu Karaiti.</p> 
 <p><a name="an_3:12">3:12</a> Engari ki te hanga tetahi ki runga ki te tunga he koura, he hiriwa, he kohatu utu nui, he rakau, he tarutaru, he otaota;</p> 
 <p><a name="an_3:13">3:13</a> Ka whakakitea te mahi a tetahi, a tetahi: ma te ra hoki e whakaatu, no te mea ka whakakitea e te kapura; a ma te kapura tonu e whakamatautau te mahi a tena, a tena, he pehea tona ahua.</p> 
 <p><a name="an_3:14">3:14</a> Ki te mau tonu te mahi a tetahi e hanga ai ki runga, ka riro i a ia he utu.</p> 
 <p><a name="an_3:15">3:15</a> Ki te wera te mahi a tetahi, ka maumauria tana: ko ia ia ka ora; otira me te mea ma roto i te ahi.</p> 
 <p><a name="an_3:16">3:16</a> ¶ Kahore oti koutou i matau, he whare tapu koutou no te Atua, a kei roto i a koutou te Wairua o te Atua e noho ana?</p> 
 <p><a name="an_3:17">3:17</a> Ki te whakangaromia e tetahi te whare tapu o te Atua, ka whakangaromia hoki ia e te Atua; he tapu hoki te whare o te Atua, a ko koutou taua whare.</p> 
 <p><a name="an_3:18">3:18</a> ¶ Kei hangarau tetahi ki a ia ano. Ki te mea tetahi he tangata mohio ia i roto i a koutou i tenei ao, tukua ia hei kuware kia tupu ai hei tangata whakaaro.</p> 
 <p><a name="an_3:19">3:19</a> Ki te Atua hoki he kuware noa nga whakaaro mohio o tenei ao: kua oti hoki te tuhituhi, Ka mau i a ia te hunga whakaaro i runga i to ratou tinihanga:</p> 
 <p><a name="an_3:20">3:20</a> Me tenei hoki, E matau ana te Ariki ki nga whakaaro o te hunga whakaaro, he tekateka noa.</p> 
 <p><a name="an_3:21">3:21</a> ¶ No reira kei whakamanamana tetahi ki te tangata: no koutou hoki nga mea katoa:</p> 
 <p><a name="an_3:22">3:22</a> Ahakoa a Paora, a Aporo, a Kipa, te ao, te ora, te mate ranei, nga mea onaianei, nga mea ranei e takoto mai nei, no koutou katoa;</p> 
 <p><a name="an_3:23">3:23</a> A ko koutou no te Karaiti, ko te Karaiti no te Atua.</p> 
 <p><a name="an_4:1">4:1</a> ¶ Me penei i te whakaaro o te tangata ki a matou na, he kaimahi na te Karaiti, he tuari hoki no nga mea ngaro a te Atua.</p> 
 <p><a name="an_4:2">4:2</a> Na hei konei ko te mea o te tuari e matenuitia ana, kia kitea he tangata pono ia.</p> 
 <p><a name="an_4:3">4:3</a> Ki ahau ia he mea nohinohi rawa kia whai kupu koutou moku, te tangata ranei; kahore nei hoki aku kupu moku ano.</p> 
 <p><a name="an_4:4">4:4</a> Kahore hoki ahau i matau ki tetahi aha oku; heoi e kore tena e ai hei whakatika moku: otira ko te Ariki hei whai kupu moku.</p> 
 <p><a name="an_4:5">4:5</a> Na reira kaua e whakawakia wawetia tetahi mea, kia tae mai ra ano te Ariki, mana e whakamarama nga mea huna o te pouri, e whakakite hoki nga whakaaro o nga ngakau; hei reira ia tangata whakamoemititia ai e te Atua.</p> 
 <p><a name="an_4:6">4:6</a> Na ko enei mea, e oku teina, naku i huri mai te ahua ki a maua ko Aporo, he whakaaro ki a koutou: kia ai maua hei whakaako i a koutou, kia kaua te whakaaro e hipa atu i te mea i tuhituhia; kia kaua tetahi o koutou e whakapehapeha mo tetahi ki run ga atu i tetahi.</p> 
 <p><a name="an_4:7">4:7</a> ¶ Ko wai kei te mea kia rere ke koe? ko tehea mea hoki au ehara i te mea hoatu ki a koe? Na he mea i hoatu ki a koe, he aha koe ka whakamanamana ai, me te mea nei ehara i te mea hoatu?</p> 
 <p><a name="an_4:8">4:8</a> Kua makona ke na hoki koutou, kua hua ke o koutou taonga, kua kingi koutou ahakoa motu mai matou: ae ra, e pai ana ki ahau kia kingi tonu koutou, kia kingi tahi ai tatou.</p> 
 <p><a name="an_4:9">4:9</a> Ki toku whakaaro hoki kua waiho matou, nga apotoro, e te Atua mo muri rawa, ano he hunga mo te mate: kua meinga hoki matou hei matakitakinga ma te ao, ma nga anahera, a ma nga tangata.</p> 
 <p><a name="an_4:10">4:10</a> Ko matou he kuware mo ta te Karaiti, ko koutou ia he hunga whai whakaaro i roto i a te Karaiti; ko matou he ngoikore, ko koutou ia he hunga kaha; to koutou he kororia, to matou ia he honorekore.</p> 
 <p><a name="an_4:11">4:11</a> Tae tonu mai ki tenei haora nei e matekai ana matou, e matewai ana, e haere tahanga ana, e kurua ana, kahore hoki o matou kainga tumau:</p> 
 <p><a name="an_4:12">4:12</a> E mauiui ana matou, ko o matou ringa ake hei mahi: e taunutia ana, manaaki tonu matou; e whakatoia ana, whakaririka kau matou:</p> 
 <p><a name="an_4:13">4:13</a> Ka korerotia kinotia, ka whakangawari atu matou: kua meinga matou kia rite ki te paru rukenga o te ao, ki te para o nga mea katoa, taea noatia tenei ra.</p> 
 <p><a name="an_4:14">4:14</a> ¶ Kahore ahau i te tuhituhi atu i enei mea kia whakama ai koutou, engari hei whakatupato i a koutou, i aku tamariki aroha.</p> 
 <p><a name="an_4:15">4:15</a> No te mea ahakoa whiwhi koutou i nga kaiwhakaako tekau mano i roto i a te Karaiti, kahore i tokomaha o koutou matua; he whanau hoki koutou naku i roto i a Karaiti Ihu i runga i te rongopai.</p> 
 <p><a name="an_4:16">4:16</a> Koia ahau ka tohe nei ki a koutou, kia rite ta koutou ki taku.</p> 
 <p><a name="an_4:17">4:17</a> ¶ Na reira i tonoa atu ai e ahau ki a koutou a Timoti, taku tama aroha, tama pono i roto i te Ariki, mana koutou e whakamahara ki oku ara i roto i a te Karaiti, ki taku e whakaako nei i nga wahi katoa i roto i nga hahi katoa.</p> 
 <p><a name="an_4:18">4:18</a> Na ko etahi e whakapehapeha ana, e mea ana e kore ahau e haere atu ki a koutou.</p> 
 <p><a name="an_4:19">4:19</a> Otira e kore e roa ka haere atu ahau ki a koutou, ki te pai te Ariki; a hei reira, ehara i te kupu, engari ko te kaha o te hunga e whakapehapeha ana, taku e titiro ai.</p> 
 <p><a name="an_4:20">4:20</a> No te mea ehara te rangatiratanga o te Atua i te kupu, engari he kaha.</p> 
 <p><a name="an_4:21">4:21</a> Ko tehea ta koutou e pai ai? kia haere atu ahau ki a koutou me te whiu, i runga ranei i te aroha me te wairua mahaki?</p> 
 <p><a name="an_5:1">5:1</a> ¶ Kua paku noa atu te rongo he puremu kei roto i a koutou, he tu puremu kahore nei i roto i nga tauiwi, ara kua riro i tetahi o koutou te wahine a tona papa.</p> 
 <p><a name="an_5:2">5:2</a> A e whakapehapeha ana koutou, te pouri koutou, te mea kia tangohia atu i roto i a koutou te tangata nana tenei mahi.</p> 
 <p><a name="an_5:3">5:3</a> Na ko ahau, ahakoa tawhiti i te tinana kei kona te wairua, kua whakahe noa ake i te tangata nana tenei mahi, i runga i te ingoa o to tatou Ariki, o Ihu, me te mea kei kona ano ahau;</p> 
 <p><a name="an_5:4">5:4</a> E noho huihui ana koutou me toku wairua, i runga i te kaha o to tatou Ariki, o Ihu.</p> 
 <p><a name="an_5:5">5:5</a> Ka tuku atu ai i tena tu tangata ki a Hatana, hei whakangaro mo te kikokiko, kia ora ai te wairua i te ra o te Ariki, o Ihu,</p> 
 <p><a name="an_5:6">5:6</a> Kahore e pai ta koutou whakapehapeha. Kahore koutou e matau he iti nei te rewena, rewenatia ake te puranga katoa?</p> 
 <p><a name="an_5:7">5:7</a> ¶ Kokoa ki waho te rewena tawhito, kia ai koutou he puranga hou, me koutou e rewenakore na. Kua patua hoki mo tatou a te Karaiti, to tatou kapenga:</p> 
 <p><a name="an_5:8">5:8</a> Na kia kai tatou i te hakari, auaka te rewena tawhito, auaka hoki te rewena o te mauahara, o te kino, engari hei te taro rewenakore o te tinihangakore, o te pono.</p> 
 <p><a name="an_5:9">5:9</a> ¶ I tuhituhi atu ahau ki a koutou i roto i te pukapuka, kia kaua e whakahoa ki nga tangata puremu:</p> 
 <p><a name="an_5:10">5:10</a> Ehara ia i te mea rawa mo te hunga puremu o tenei ao, mo te hunga apo, hao taonga, karakia whakapakoko; penei me haere atu koutou ki waho o te ao:</p> 
 <p><a name="an_5:11">5:11</a> Engari inaianei ka tuhituhi atu ahau ki a koutou, kia kaua e whakahoa, ki te mea tetahi e kiia nei he teina he tangata moepuku, he apo ranei, e karakia ana ranei ki te whakapakoko, he tangata taunu ranei, he haurangi, he hao taonga ranei; kaua r awa koutou ko taua tu tangata e kai tahi.</p> 
 <p><a name="an_5:12">5:12</a> Hei aha ra maku te whakawa i te hunga o waho? e kore koia koutou e whakawa i te hunga o roto,</p> 
 <p><a name="an_5:13">5:13</a> A ko te hunga o waho ma te Atua ratou e whakawa? Na motuhia atu taua tangata kino i roto i a koutou.</p> 
 <p><a name="an_6:1">6:1</a> ¶ Ka kaha ranei tetahi o koutou, mehemea he tautohe tana ki tona hoa, ki te haere ki te whakawa i te aroaro o te hunga he, a kauaka ki te aroaro o te hunga tapu?</p> 
 <p><a name="an_6:2">6:2</a> Kahore oti koutou i matau ma te hunga tapu e whakawa te ao? ki te riro ma koutou e whakawa te ao, e kore ranei koutou e tau hei whakarite i nga mea iti rawa?</p> 
 <p><a name="an_6:3">6:3</a> Kahore koutou i matau ko tatou hei whakawa mo nga anahera? kauaka oti nga mea o tenei ao?</p> 
 <p><a name="an_6:4">6:4</a> Na, ki te mea he whakawa a koutou ki nga mea o tenei ao, whakanohoia ai ranei e koutou ko te hunga iti o te hahi hei whakarite?</p> 
 <p><a name="an_6:5">6:5</a> I korero atu ai ahau i tenei kia whakama ai koutou. Koia ranei, kahore rawa e kitea kia kotahi he tangata whakaaro i roto i a koutou, hei whakarite ina whakawa ona teina i a raua?</p> 
 <p><a name="an_6:6">6:6</a> kei te whakawa ia te tuakana i te teina, a i te aroaro rawa o te hunga whakaponokore?</p> 
 <p><a name="an_6:7">6:7</a> Ehara, kua waiho ke tena hei he i roto i a koutou, ta koutou whakawa tetahi i tetahi. he aha te whakaririka kau ai ina ahatia koutou? he aha te tangohia noatia atu ai a koutou mea?</p> 
 <p><a name="an_6:8">6:8</a> Ehara, ko koutou tonu kei te mahi i te he, a kei te tango pokanoa, ko o koutou teina ano te meatanga.</p> 
 <p><a name="an_6:9">6:9</a> ¶ Tena ranei kahore koutou i te matau, e kore te hunga whakahere he e whiwhi ki te rangatiratanga o te Atua? Kei tinihangatia koutou; e kore te hunga moepuku, te hunga karakia whakapakoko ranei, te hunga puremu, te hunga whakawahine, te hunga ranei e mea ana i te tane hei wahine,</p> 
 <p><a name="an_6:10">6:10</a> Nga tangata tahae, nga tangata apo, nga haurangi, te hunga taunu, te hunga hao taonga ranei, e whiwhi ki te rangatiratanga o te Atua.</p> 
 <p><a name="an_6:11">6:11</a> He pera hoki etahi o koutou i mua; otira kua horoia koutou, kua whakatapua, kua whakatikaia i runga i te ingoa o te Ariki, o Ihu Karaiti, he meatanga na te Wairua o to tatou Atua.</p> 
 <p><a name="an_6:12">6:12</a> ¶ He tika nga mea katoa maku, otira e kore e pai katoa. he tika nga mea katoa maku, otira e kore ahau e pai ki tetahi mea hei rangatira moku.</p> 
 <p><a name="an_6:13">6:13</a> Ko nga kai mo te kopu, ko te kopu mo nga kai: heoi ka ngaro tenei i te Atua me era hoki. Ehara hoki te tinana i te mea mo te moepuku, engari ma te Ariki, ko te Ariki hoki hei Ariki mo te tinana:</p> 
 <p><a name="an_6:14">6:14</a> A na te Atua i ara ai te Ariki, waihoki mana tatou ka ara ai, ma tona kaha.</p> 
 <p><a name="an_6:15">6:15</a> Kahore oti koutou i matau, he wahi o koutou tinana no te Karaiti? me tango koia e ahau nga wahi o te Karaiti, a ka mea i a ratou hei wahi mo te wahine kairau? Kahore rapea!</p> 
 <p><a name="an_6:16">6:16</a> A kahore ranei koutou i matau, ko te tangata e honoa ki te wahine kairau he tinana kotahi? e ki ana hoki ia, Hei kikokiko kotahi raua tokorua.</p> 
 <p><a name="an_6:17">6:17</a> Otiia ko te tangata e honoa ki te Ariki, kotahi tonu te wairua.</p> 
 <p><a name="an_6:18">6:18</a> Rere atu ra i te moepuku. No waho o te tinana nga hara katoa e hara ai te tangata; ko te tangata ia e moepuku ana, e hara ana ia ki tona ake tinana.</p> 
 <p><a name="an_6:19">6:19</a> A kahore ranei koutou i matau, he whare tapu to koutou tinana no te Wairua Tapu i roto na i a koutou, i homai nei e te Atua? e ehara i te mea no koutou ake koutou;</p> 
 <p><a name="an_6:20">6:20</a> Kua oti hoki koutou te hoko ki te utu: whakakororiatia te Atua ki o koutou tinana.</p> 
 <p><a name="an_7:1">7:1</a> ¶ Na mo nga mea i tuhituhi mai na koutou: he mea pai ano mo te tangata kia kaua e pa ki te wahine.</p> 
 <p><a name="an_7:2">7:2</a> Otiia, he whakaaro kei moepuku, kia rite ma te tane he wahine mana ake, a ma te wahine he tane mana ake.</p> 
 <p><a name="an_7:3">7:3</a> Kia puta te whakaaro pai o te tane ki te wahine, hei te mea e tika ana: me to te wahine hoki ki te tane.</p> 
 <p><a name="an_7:4">7:4</a> Ehara te wahine i te rangatira o tona tinana ake, engari te tane: me te tane ano, ehara ia i te rangatira o tona ake tinana, engari te wahine.</p> 
 <p><a name="an_7:5">7:5</a> Kaua e kaiponu tetahi i tetahi; haunga ia ki te ata whakaritea mo tetahi wa, kia atea ai korua ki te nohopuku, ki te inoi, ka hoki ai ano ki a korua, kei ai to korua hiahia taikaha hei whakawai ma Hatana i a korua.</p> 
 <p><a name="an_7:6">7:6</a> Otira ko tenei korero aku he mea whakaae noa, ehara i te tikanga whakatakoto.</p> 
 <p><a name="an_7:7">7:7</a> Ko taku ia i pai ai, kia penei nga tangata katoa i ahau nei. Otira e homai ana e te Atua te ahua mona ki ia tangata, ki ia tangata, ki tetahi ko tenei, ki tetahi ko tera.</p> 
 <p><a name="an_7:8">7:8</a> Ko taku kupu ia tenei ki nga takakau, ki nga wahine pouaru, He mea pai mo ratou kia kati tonu me ahau nei.</p> 
 <p><a name="an_7:9">7:9</a> Otira ki te kore e taea e raua te whakamanawanui, me marena: he pai ake hoki te marena i te kaka o te ngakau.</p> 
 <p><a name="an_7:10">7:10</a> ¶ Ko taku whakahau ia tenei ki te hunga whai hoa, ehara i ahau, engari ko te Ariki, Aua te wahine e mawehe ke i tana tane:</p> 
 <p><a name="an_7:11">7:11</a> Engari, ki te mawehe ia, me noho hoakore, me hohou ranei te rongo ki tana tane: kaua hoki te tane e whakarere i tana wahine.</p> 
 <p><a name="an_7:12">7:12</a> Ki era atu ia ko taku kupu tenei, ehara i te Ariki: Ki te mea he wahine kore whakapono ta tetahi o nga teina, a ka whakaae taua wahine kia noho tahi raua, kaua ia e whakarerea e ia.</p> 
 <p><a name="an_7:13">7:13</a> A ko te wahine, he tane kore whakapono tana, a ka whakaae kia noho tahi raua, kaua ia e whakarere i tana tane.</p> 
 <p><a name="an_7:14">7:14</a> No te mea e whakatapua ana te tane whakaponokore e te wahine, e whakatapua ana hoki te wahine whakaponokore e te tane: me he kahore, kua poke a korua tamariki, tena ko tenei he tapu ratou.</p> 
 <p><a name="an_7:15">7:15</a> Ki te mawehe ke ia te whakaponokore, mana e mawehe ke. E kore tetahi teina, tuahine ranei, e mau te here e nga mea pena: otira kua karangatia tatou e te Atua ki te rangimarie.</p> 
 <p><a name="an_7:16">7:16</a> Ma te aha koe e mohio ai, e tai, ka ora ranei i a koe tau tane? a koe ranei, e te tane, ma te aha ka mohio ai, ka ora i a koe tau wahine?</p> 
 <p><a name="an_7:17">7:17</a> ¶ Heoi anake, kia rite ki ta te Atua tuwahanga ki tena, ki tena, ki tana karangatanga hoki ki tena, ki tena, kia pera tana haere. Na ko taku whakatakoto tena i roto i nga hahi katoa.</p> 
 <p><a name="an_7:18">7:18</a> He mea kokoti tetahi i tona karangatanga? kaua e whakakahoretia tona kotinga. He mea kokotikore tetahi i tona karangatanga? kaua a e kotia.</p> 
 <p><a name="an_7:19">7:19</a> He mea kore noa iho te kotinga, he mea kore noa iho ano te kotingakore, engari ia te pupuri i a te Atua ture.</p> 
 <p><a name="an_7:20">7:20</a> Kia mau ia tangata ki tona karangatanga, i karangatia ai ia.</p> 
 <p><a name="an_7:21">7:21</a> He pononga koe i tou karangatanga? kaua e manukanuka: otira ki te watea he haerenga noatanga atu mou, e pena.</p> 
 <p><a name="an_7:22">7:22</a> Ko te tangata hoki he pononga i tona karangatanga i roto i te Ariki, he tangata tuku noa ia na te Ariki: waihoki ko te tangata ehara nei i te pononga i tona karangatanga, he pononga ia na te Karaiti.</p> 
 <p><a name="an_7:23">7:23</a> Kua oti koutou te hoko ki te utu; aua e meinga hei pononga koutou ma te tangata.</p> 
 <p><a name="an_7:24">7:24</a> E oku teina, ko te mahi a tenei, a tenei, i tona karangatanga kia mau ia ki tena me te whakaaro ano ki te Atua.</p> 
 <p><a name="an_7:25">7:25</a> ¶ Na mo nga wahine, kahore a te Ariki tikanga ki ahau; tenei ia toku whakaaro, ara to te tangata i a ia nei to te Ariki atawhai, i pono ai.</p> 
 <p><a name="an_7:26">7:26</a> Na reira ki toku whakaaro he pai tenei mo te whakararu o tenei wa, ara he pai kia kati tonu te tangata i a ia nei.</p> 
 <p><a name="an_7:27">7:27</a> Kua herea koe ki te wahine? kaua e whai kia wetekia. Ka oti koe te wewete i te wahine? kaua e whaia he wahine.</p> 
 <p><a name="an_7:28">7:28</a> Otiia ki te marena koe, kahore ou hara; a ki te marena te wahine, kahore ona hara. Otiia tera e pa mai he whakararu i te kikokiko ki taua hunga pena: heoi me ata hanga ahau ki a koutou.</p> 
 <p><a name="an_7:29">7:29</a> Ko taku kupu ia tenei, e oku teina, e tutata ana te wa: heoi inaianei tera e rite te hunga whai wahine ki te hunga kahore nei a ratou;</p> 
 <p><a name="an_7:30">7:30</a> Me te hunga e tangi ana, ano kahore ratou i te tangi; me te hunga e hari ana, ano kahore ratou i te hari; me te hunga e hoko ana, ano kahore a ratou taonga;</p> 
 <p><a name="an_7:31">7:31</a> Me te hunga i a ratou tenei ao, ano kahore a ratou he ki te ao; e memeha haere ana hoki te ahua o tenei ao.</p> 
 <p><a name="an_7:32">7:32</a> Otiia ko taku mea tenei kia kaua koutou e manukanuka. Ko ta te takakau e manukanuka ai ko nga mea a te Ariki, me pehea tana whakamanawareka ki te Ariki:</p> 
 <p><a name="an_7:33">7:33</a> Ko te tangata whai hoa ia, e manukanuka ana ki nga mea o te ao, me pehea tana whakamanawareka ki tana wahine.</p> 
 <p><a name="an_7:34">7:34</a> Na tera ano te mea i rereke ai te wahine whai hoa i te wahine. Ko te wahine takakau, tana e manukanuka ai ko nga mea a te Ariki, kia tapu tahi ai te tinana me te wairua: ko te wahine whai hoa ia ka manukanuka ki nga mea o te ao, me pehea tana wh akamanawareka ki tana tane.</p> 
 <p><a name="an_7:35">7:35</a> Ko tenei korero aku he mea kia hua ai he pai mo koutou ano; ehara i te mea kia mahangatia ai koutou, engari mo te mea e haratau ana, kia u ai koutou ki te Ariki, kahore he mea hei rorona ke.</p> 
 <p><a name="an_7:36">7:36</a> ¶ Na, ki te whakaaro tetahi tangata e he ana tana tikanga ki tana wahine, mehemea kua pahure tona taiohinga, a heoi ano tikanga, mana e mea tana e pai ai, kahore ona hara: me marena raua.</p> 
 <p><a name="an_7:37">7:37</a> Ko te tangata ia e u ana i tona ngakau, a kahore he mea hei akiaki i a ia, kei a ia ake ano te tikanga mo tana e pai ai, a kua oti tenei te whakatakoto e tona ngakau, kia waiho tana wahine, kei te pai tana mahi.</p> 
 <p><a name="an_7:38">7:38</a> Na he pai te mahi a te tangata e tuku ana kia marenatia tana wahine; pai ake ia te mahi a te tangata kahore e tuku kia marenatia.</p> 
 <p><a name="an_7:39">7:39</a> ¶ E herea ana te wahine e te ture i te mea e ora ana tana tane; ki te mate ia te tane, kua watea ia ki te marena ki tana e pai ai; otira i roto i te Ariki.</p> 
 <p><a name="an_7:40">7:40</a> Ki toku whakaaro ia, nui ke atu tona hari ki te kati tonu ia: a ki taku mahara kei ahau ano hoki te Wairua o te Atua.</p> 
 <p><a name="an_8:1">8:1</a> ¶ Na, mo nga mea e patua ana ma nga whakapakoko: E mohio ana tatou kei a tatou katoa te matauranga. Ko ta te matauranga he whakapupuhi; ko ta te aroha ia he waihanga.</p> 
 <p><a name="an_8:2">8:2</a> Ki te mea tetahi e matau ana ia ki tetahi mea, kahore tona matauranga kia rite noa ki to te matauranga tikanga;</p> 
 <p><a name="an_8:3">8:3</a> Ki te aroha ia tetahi ki te Atua, kua matauria tenei e ia.</p> 
 <p><a name="an_8:4">8:4</a> ¶ Na reira mo te kai i nga mea e patua ana ma nga whakapakoko, e mohio ana tatou he kore noa iho te whakapakoko i te ao, kahore hoki he atua ke, kotahi anake.</p> 
 <p><a name="an_8:5">8:5</a> Ahakoa hoki tera nga mea e kiia nei he atua, i te rangi ranei, i te whenua ranei; he tini nei hoki nga atua, he tini nga ariki;</p> 
 <p><a name="an_8:6">8:6</a> Ki a tatou ia kotahi ano Atua, ko te Matua, i ahu mai i a ia nga mea katoa, ko tatou ki a ia; kotahi hoki Ariki, ko Ihu Karaiti, nana nei nga mea katoa, nana hoki tatou.</p> 
 <p><a name="an_8:7">8:7</a> ¶ Otira kahore tera matauranga i nga tangata katoa: engari tera ano etahi, i te mea kua taunga ki te whakapakoko tae mai ki naianei, e kai ana i te mea i patua ma te whakapakoko; a ka poke to ratou hinengaro ngoikore.</p> 
 <p><a name="an_8:8">8:8</a> Ehara ra ia te kai i te mea e paingia ai tatou e te Atua: no te mea ahakoa kahore tatou e kai, e kore e heke iho to tatou pai; a ahakoa kai tatou, e kore e kake to tatou pai.</p> 
 <p><a name="an_8:9">8:9</a> Engari kia tupato ki tenei wahi i tukua nei ki a koutou, kei waiho hei whakahinga mo te hunga ngoikore.</p> 
 <p><a name="an_8:10">8:10</a> Ki te mea hoki ka kite tetahi i a koe, i te mea mohio, e noho ana ki te aki i roto i te temepara o te whakapakoko, e kore koia e kakama ake tona hinengaro, mehemea ia he ngoikore, e kakama ake ki te kai i nga mea e patua ana ma te whakapakoko?</p> 
 <p><a name="an_8:11">8:11</a> Ma tou matauranga hoki ka ngaro ai te mea ngoikore, te teina he whakaaro nei ki a ia i mate ai a te Karaiti.</p> 
 <p><a name="an_8:12">8:12</a> Na, i a koutou ka hara nei ki nga teina, ka patu nei i to ratou hinengaro ngoikore, e hara ana koutou ki a te Karaiti.</p> 
 <p><a name="an_8:13">8:13</a> Mo konei, ki te he toku teina i te kai, e kore rawa ahau e kai kikokiko ake tonu atu, kei he i ahau toku teina.</p> 
 <p><a name="an_9:1">9:1</a> ¶ He teka ianei kei ahau ano nga tikanga moku? he teka ianei he apotoro ahau? kihai ianei ahau i kite i a Ihu Karaiti, i to tatou Ariki? Ehara oti koutou i taku mahi i roto i te Ariki?</p> 
 <p><a name="an_9:2">9:2</a> Ahakoa ehara ahau i te apotoro ki era atu, engari rawa ia he apotoro ki a koutou, ko koutou hoki te hiri o toku apotorotanga i roto i te Ariki.</p> 
 <p><a name="an_9:3">9:3</a> ¶ Ko taku utu tenei ki oku kaiui;</p> 
 <p><a name="an_9:4">9:4</a> Kahore ranei i a matou ano te tikanga mo te kai, mo te inu?</p> 
 <p><a name="an_9:5">9:5</a> Kahore ranei i a matou ano te tikanga ki te whakahaereere i te hoa wahine, he wahine whakapono, pera i era atu apotoro me nga teina o te Ariki, ratou ko Kipa?</p> 
 <p><a name="an_9:6">9:6</a> Ko maua anake ranei ko Panapa, kahore ranei i a maua te tikanga kia kaua e mahi?</p> 
 <p><a name="an_9:7">9:7</a> Ko wai ka haere hei hoia, a nana ake ano nga utu mona? Ko wai e whakato ana i te mara waina, a kahore o reira hua e kainga e ia? ko wai hoki e whangai ana i te kahui, a kahore e kai i te waiu o te kahui?</p> 
 <p><a name="an_9:8">9:8</a> E korero ana ranei ahau i enei mea i te tikanga tangata? he pera ano ranei ta te ture korero?</p> 
 <p><a name="an_9:9">9:9</a> Kua oti hoki te tuhituhi i roto i te ture a Mohi, Kaua e whakamokatia te mangai o te kau i te mea e patu witi ana. Ko nga kau koia ta te Atua i whakaaro ai?</p> 
 <p><a name="an_9:10">9:10</a> Mo tatou ranei te tino tikanga o ana korero? Ae, he whakaaro ki a tatou i tuhituhi ai: he tika hoki kia parau te kaiparau i runga i te tumanako, kia patu witi ano te kaipatu i runga i te tumanako ki tetahi wahi mana.</p> 
 <p><a name="an_9:11">9:11</a> I te mea kua ruia e matou nga mea wairua ma koutou, he mea nui ianei ki te kotia e matou a koutou mea o te kikokiko?</p> 
 <p><a name="an_9:12">9:12</a> Kua uru nei etahi atu ki tenei tikanga a koutou, ko matou ano etahi kia hira ake? Otira kihai matou i mea ki tenei tikanga, engari e whakamanawanui ana ki nga mea katoa, kei ai ta matou hei arai mo te rongopai o te Karaiti.</p> 
 <p><a name="an_9:13">9:13</a> Kahore oti koutou i matau, ko te hunga e mahi ana i nga mea tapu, e kai ana i nga mea o te temepara? a ko nga kaitiaki o te aata ma ratou ano tetahi wahi o to te aata?</p> 
 <p><a name="an_9:14">9:14</a> Pera tonu ano ta te Ariki i whakatakoto ai mo nga kaikauwhau o te rongopai, hei runga i te rongopai he oranga mo ratou.</p> 
 <p><a name="an_9:15">9:15</a> ¶ Otiia kihai ahau i mea ki tetahi o enei mea: kahore hoki ahau i tuhituhi i enei mea kia penatia mai ai ahau: ki ahau hoki he pai ke te mate, i te riro ma te tangata taku whakamanamana e whakakahore.</p> 
 <p><a name="an_9:16">9:16</a> No te mea ki te kauwhau ahau i te rongopai, kahore maku whakamanamana: kua takoto hoki tenei hei mahi maku; he aue ia maku ki te kore ahau e kauwhau i te rongopai.</p> 
 <p><a name="an_9:17">9:17</a> Ki te mea hoki noku te ngakau ki tenei mahi, he utu toku: ki te kore ia he ngakau, he mahi tuari tenei kua tukua ki ahau.</p> 
 <p><a name="an_9:18">9:18</a> Na, he aha koia te utu moku? ara, ki te kauwhau ahau i te rongopai, ka meinga e ahau kia kore e utua te rongopai: kia kore ai ahau e mea i te wahi e tika ana maku i roto i te rongopai.</p> 
 <p><a name="an_9:19">9:19</a> ¶ Ahakoa hoki ehara ahau i te pononga na te tangata, heoi kua waiho ahau e ahau ano hei pononga ma te katoa, kia tokomaha atu ai e riro mai i ahau.</p> 
 <p><a name="an_9:20">9:20</a> Na ki nga Hurai whakahurai ana ahau, kia riro ai i ahau nga Hurai; ki te hunga i raro i te ture me te mea i raro ahau i te ture, ahakoa ra kahore ahau i raro i te ture, kia riro ai i ahau te hunga i raro i te ture;</p> 
 <p><a name="an_9:21">9:21</a> Ki te hunga turekore me he tangata turekore ahau, ehara i te mea he turekore ki te Atua, engari i raro i te ture ki a te Karaiti, kia riro ai i ahau te hunga turekore.</p> 
 <p><a name="an_9:22">9:22</a> Ki te hunga ngoikore me he ngoikore ahau, kia riro ai i ahau te hunga ngoikore; waiho ana ahau hei mea katoa ki te katoa, kia taea ai e ahau nga mea katoa hei whakaora i etahi.</p> 
 <p><a name="an_9:23">9:23</a> I meinga ai tenei e ahau he whakaaro ki te rongopai, kia whiwhi tahi ai ahau ki tona pai.</p> 
 <p><a name="an_9:24">9:24</a> ¶ Kahore oti koutou i matau ki te hunga e oma whakataetae ana, e oma katoa ana, kotahi ano ia mona te utu whakahonore? Kia pena ta koutou oma, kia whiwhi ai koutou.</p> 
 <p><a name="an_9:25">9:25</a> Na ko nga tangata katoa e whakataetae ana i nga takaro e whakakoromaki ana i nga hiahia katoa. Na e pera ana ratou kia whiwhi ai ki te karauna pirau; ko tatou ia ki te mea e kore e pirau.</p> 
 <p><a name="an_9:26">9:26</a> Ko ahau nei hoki, kahore i ngaro taku oma; e kuru ana ahau, kahore ia e rite ki te kaipatu o te hau:</p> 
 <p><a name="an_9:27">9:27</a> Engari e pehia ana e ahau toku tinana, meinga ana hoki hei pononga maku; kei kauwhau pea ahau ki etahi atu, ko ahau ia ka akiritia atu.</p> 
 <p><a name="an_10:1">10:1</a> ¶ E kore ahau e pai, e oku teina, kia kuware koutou, i raro katoa o matou matua i te kapua, i haere katoa ano hoki ra roto i te moana;</p> 
 <p><a name="an_10:2">10:2</a> I iriiria ano ratou katoa ki a Mohi i roto i te kapua, i roto hoki i te moana;</p> 
 <p><a name="an_10:3">10:3</a> A i kai ratou i te kai kotahi, he mea wairua;</p> 
 <p><a name="an_10:4">10:4</a> I inu hoki ratou katoa i te wai kotahi, he mea wairua; no te mea i inu ratou i ta te mea wairua, ara i ta te toka i whai nei i a ratou: a ko taua toka ra ko te Karaiti.</p> 
 <p><a name="an_10:5">10:5</a> Otiia kihai te Atua i ahuareka ki te nuinga o ratou; i turakina iho hoki ratou i te koraha.</p> 
 <p><a name="an_10:6">10:6</a> ¶ Na, hei tohu enei mea ki a tatou, kia kaua tatou e hiahia ki nga mea kino, kei pera me ratou i hiahia ra.</p> 
 <p><a name="an_10:7">10:7</a> Kaua ano koutou e karakia ki nga whakapakoko, kei pera me etahi o ratou; kua oti ra hoki te tuhituhi, I noho te iwi ki te kai, ki te inu, a whakatika ana ki te takaro.</p> 
 <p><a name="an_10:8">10:8</a> Kaua hoki tatou e moepuku, kei pera me etahi o ratou i moepuku, a hinga ana e rua tekau ma toru nga mano i te ra kotahi.</p> 
 <p><a name="an_10:9">10:9</a> Kaua hoki tatou e whakamatautau i a te Karaiti, kei pera me etahi o ratou i whakamatautau ra, a ngaro ana i te nakahi.</p> 
 <p><a name="an_10:10">10:10</a> Kaua hoki koutou e amuamu, kei pera me etahi o ratou i amuamu, a ngaro ana ratou i te kaiwhakangaro.</p> 
 <p><a name="an_10:11">10:11</a> Na, i pa enei mea ki a ratou hei tohu: kua tuhituhia nei hoki hei whakatupato i a tatou, i te hunga ka tae nei ki nga whakamutunga o te ao.</p> 
 <p><a name="an_10:12">10:12</a> Na reira ko te tangata e mea ana e tu ana ia, kia tupato ia kei hinga.</p> 
 <p><a name="an_10:13">10:13</a> Kahore ano kia pono ki a koutou tetahi whakamatautau e rere ke ana i to te tangata: he pono hoki te Atua, e kore nei e tuku kia nui ake i to koutou kaha te whakamatautau mo koutou; engari tahi me te whakamatautau ka meatia e ia he putanga, kia u ake ai koutou.</p> 
 <p><a name="an_10:14">10:14</a> Na reira, e oku hoa aroha, rere atu i te karakia whakapakoko.</p> 
 <p><a name="an_10:15">10:15</a> ¶ Ko taku korero nei he mea ki te hunga mahara; whakaaroa taku e mea nei.</p> 
 <p><a name="an_10:16">10:16</a> Ko te kapu whakapainga e whakapai nei tatou, ehara koia i te inu tahi i nga toto o te Karaiti? Ko te taro e whatiwhatia nei e tatou, ehara ianei i te kai tahi i te tinana o te Karaiti?</p> 
 <p><a name="an_10:17">10:17</a> Ina hoki ko tatou tokomaha nei, kotahi ano taro, kotahi ano tinana; kotahi tonu nei hoki taua taro e kainga nei e tatou katoa.</p> 
 <p><a name="an_10:18">10:18</a> Whakaaroa a Iharaira o te kikokiko; he teka ianei ko te hunga e kai ana i nga patunga tapu, e uru tahi ana ki to te aata?</p> 
 <p><a name="an_10:19">10:19</a> Na, he pehea ra taku korero? he tikanga mea ranei te mea e patua na ma te whakapakoko? he tikanga mea ranei te whakapakoko?</p> 
 <p><a name="an_10:20">10:20</a> Otira e ki ana ahau, ko nga mea e patua ana e nga tauiwi, e patua ana ma nga rewera, he teka ma te Atua: e kore hoki ahau e pai kia uru tahi koutou ko nga rewera.</p> 
 <p><a name="an_10:21">10:21</a> E kore koutou e ahei te inu i te kapu a te Ariki, i te kapu ano a nga rewera: e kore koutou e ahei te kai i te tepu a te Ariki, i te tepu hoki a nga rewera.</p> 
 <p><a name="an_10:22">10:22</a> E mea ana ranei tatou kia hae mai te Ariki? he kaha koia tatou i a ia?</p> 
 <p><a name="an_10:23">10:23</a> ¶ He tika nga mea katoa, otira e kore e pai katoa: he tika nga mea katoa, otira e kore e oti te waihanga e nga mea katoa.</p> 
 <p><a name="an_10:24">10:24</a> Kaua tetahi e rapu ki tana ake, engari me rapu katoa i te pai mo tera, mo tera.</p> 
 <p><a name="an_10:25">10:25</a> Ko nga mea katoa e hokona ana i te makete, kainga, kaua e uiui, kei he te hinengaro:</p> 
 <p><a name="an_10:26">10:26</a> No te Ariki hoki te whenua me ona tini mea.</p> 
 <p><a name="an_10:27">10:27</a> Ki te karangatia koutou e tetahi o te hunga whakaponokore, a ka pai koutou kia haere; ko nga mea katoa e whakatakotoria mai ki to koutou aroaro, kainga, kaua e uiui, kei he te hinengaro.</p> 
 <p><a name="an_10:28">10:28</a> Ki te mea ia tetahi ki a koutou, I patua tenei ma te whakapakoko, kaua e kai, me whakaaro ki te kaiwhakaatu, ki te hinengaro hoki:</p> 
 <p><a name="an_10:29">10:29</a> Ko te hinengaro, e ki ana ahau, ehara i tou, engari ko to tetahi; he aha toku herekoretanga kia whakakorea e tera atu hinengaro?</p> 
 <p><a name="an_10:30">10:30</a> Ki te mea hoki na te aroha noa ahau i kai ai, he aha ahau i korerotia kinotia ai mo te mea i whakawhetai ai ahau?</p> 
 <p><a name="an_10:31">10:31</a> Na reira, ahakoa kai, ahakoa inu, aha ranei, meinga katoatia hei whakakororia mo te Atua.</p> 
 <p><a name="an_10:32">10:32</a> Kei waiho koutou hei tutukitanga waewae ki nga Hurai, ki nga Kariki ranei, ki te hahi ranei a te Atua;</p> 
 <p><a name="an_10:33">10:33</a> Kia penei me ahau e whakamanawareka nei i te katoa i nga mea katoa, i ahau kahore nei e rapu i te pai moku ake, engari i to te tokomaha, kia ora ai ratou.</p> 
 <p><a name="an_11:1">11:1</a> ¶ Kia rite ta koutou ki taku, me taku ka rite nei ki ta te Karaiti.</p> 
 <p><a name="an_11:2">11:2</a> Na, e whakamoemiti ana ahau ki a koutou, mo koutou ka mahara ki ahau i nga mea katoa, ka pupuri hoki i nga whakarerenga iho, i aku i tuku atu na ki a koutou.</p> 
 <p><a name="an_11:3">11:3</a> Na e mea ana ahau kia matau koutou, ko te Karaiti te o nga tane katoa; ko te tane te o te wahine; ko te Atua ano te o te Karaiti.</p> 
 <p><a name="an_11:4">11:4</a> Ko te tangata e inoi ana, e poropiti ana, me te hipoki ano te upoko, e whakaiti ana ia i tona upoko.</p> 
 <p><a name="an_11:5">11:5</a> Ko te wahine ia e inoi ana, e poropiti ana ranei, kahore nei he hipoki o te upoko, e whakaiti ana ia i tona upoko: e rite tonu ana tena ano kua oti tona te heu.</p> 
 <p><a name="an_11:6">11:6</a> Ki te kahore hoki te wahine e hipokina, kia waruhia hoki ia: ki te mea he mea whakama ki te wahine kia waruhia, kia heua ranei, me hipoki ia.</p> 
 <p><a name="an_11:7">11:7</a> E kore hoki e tika mo te tane kia hipokina tona upoko, ko te ahua hoki ia, ko te kororia o te Atua: ko te wahine ia te kororia o te tane.</p> 
 <p><a name="an_11:8">11:8</a> Ehara hoki i te mea no te wahine te tane, engari no te tane te wahine;</p> 
 <p><a name="an_11:9">11:9</a> Kihai ano te tane i hanga ma te wahine, engari ko te wahine ma te tane.</p> 
 <p><a name="an_11:10">11:10</a> Koia i tika ai hei runga i te o te wahine te tohu o te mana, he mea mo nga anahera.</p> 
 <p><a name="an_11:11">11:11</a> Ahakoa ra, e kore te tane e motuhia ketia i te wahine, e kore ano te wahine e motuhia ketia i te tane, i roto i te Ariki.</p> 
 <p><a name="an_11:12">11:12</a> No roto hoki i te tane te wahine, waihoki i na te wahine mai te tane: na te Atua ano ia nga mea katoa.</p> 
 <p><a name="an_11:13">11:13</a> Ma koutou tonu e whakaaro: he mea pai ranei kia inoi hipokikore te wahine ki te Atua?</p> 
 <p><a name="an_11:14">11:14</a> E kore ranei te whakaaro maori nei ano e ako i a koutou, ki te mea he makawe roroa o te tane, he mea whakatutua tera mona?</p> 
 <p><a name="an_11:15">11:15</a> Tena ki te mea he makawe roroa o te wahine, he mea whakakororia tera mona: kua hoatu hoki ona makawe ki a ia hei hipoki.</p> 
 <p><a name="an_11:16">11:16</a> Otira ki te mea he ahua totohe tetahi, kahore o matou ritenga pera, kahore hoki o nga hahi a te Atua.</p> 
 <p><a name="an_11:17">11:17</a> ¶ I ahau ia e korero nei i tenei ki a koutou, kahore aku whakamoemiti ki a koutou, kahore hoki koutou e whakamine mo te pai, engari mo te kino.</p> 
 <p><a name="an_11:18">11:18</a> Na ko te tuatahi, i a koutou ka whakamine ki roto ki te hahi, ka rongo ahau he wehewehenga kei roto i a koutou; a e whakapono ana ahau ki tetahi wahi.</p> 
 <p><a name="an_11:19">11:19</a> Kua takoto hoki kia whai titorehanga koutou, kia kitea ai te hunga e paingia ana i roto i a koutou.</p> 
 <p><a name="an_11:20">11:20</a> Na, ka huihui koutou ki te wahi kotahi, e kore e taea kia kai i te hapa a te Ariki:</p> 
 <p><a name="an_11:21">11:21</a> I te mea hoki e kai ana koutou, ka kai tena, tena, i tana hapa i mua atu i tetahi: a ka hiakai tetahi, ka haurangi tetahi.</p> 
 <p><a name="an_11:22">11:22</a> He aha? Kahore koia o koutou whare e kai ai, e inu ai koutou? e whakahawea ana ranei koutou ki te hahi a te Atua, e mea ana hoki kia whakama te hunga kahore nei a ratou mea? Kia pehea atu taku kupu ki a koutou? kia whakamoemiti oti ahau ki a kou tou mo tenei mea? e kore ra ahau e whakamoemiti.</p> 
 <p><a name="an_11:23">11:23</a> ¶ Kua riro mai hoki i ahau i te Ariki taku i tuku atu ra ki a koutou, ara, i taua po i tukua ai ia, i tangohia e te Ariki, e Ihu, te taro:</p> 
 <p><a name="an_11:24">11:24</a> A ka mutu te whakawhetai, ka whatia e ia, na ka mea ia, Tangohia, kainga; ko toku tinana tenei ka whatiwhatia nei mo koutou: meinga tenei hei whakamahara ki ahau.</p> 
 <p><a name="an_11:25">11:25</a> Me te kapu ano i te mutunga o te hapa, me tana mea ano, Ko te kawenata hou tenei kapu i runga i oku toto: meinga tenei i nga inumanga katoa hei whakamahara ki ahau.</p> 
 <p><a name="an_11:26">11:26</a> I nga wa katoa hoki e kai ai koutou i tenei taro, e inu ai i tenei kapu, e whakakitea ana e koutou te matenga o te Ariki, kia tae mai ra ano ia.</p> 
 <p><a name="an_11:27">11:27</a> Mo reira ki te kai he tetahi, ki te inu he i te kapu a te Ariki, ka whai hara ia i te tinana, i nga toto, o te Ariki.</p> 
 <p><a name="an_11:28">11:28</a> Engari kia uiui te tangata ki a ia ano, ka kai ai i taua taro, ka inu ai i taua kapu.</p> 
 <p><a name="an_11:29">11:29</a> No te mea ki te kai he, ki te inu he tetahi, e kai ana, e inu ana i te whakawa mona, te whakaaro ko te tinana o te Ariki.</p> 
 <p><a name="an_11:30">11:30</a> No konei hoki he tokomaha i roto i a koutou e ngoikore ana, e mate ana, he tokomaha ano kua moe.</p> 
 <p><a name="an_11:31">11:31</a> Me i whakawa hoki tatou i a tatou ano, kihai i whakataua te he ki a tatou.</p> 
 <p><a name="an_11:32">11:32</a> Ki te whakawakia ia tatou, he mea whakaako tatou na te Ariki, kei tukua ngatahitia tatou me te ao ki te he.</p> 
 <p><a name="an_11:33">11:33</a> Heoi, e oku teina, ka huihui koutou ki te kai, me tatari tetahi ki tetahi.</p> 
 <p><a name="an_11:34">11:34</a> Ki te hiakai tetahi, hei roto i tona whare kai ai; kei ai to koutou huihuinga hei take whakawa. Ko era atu mea hoki, maku e whakatika ina tae atu ahau.</p> 
 <p><a name="an_12:1">12:1</a> ¶ Na mo nga mea wairua, e oku teina, kahore ahau e pai kia kuware koutou.</p> 
 <p><a name="an_12:2">12:2</a> E matau ana koutou, i a koutou e Tauiwi ana, he mea kahaki koutou ki nga whakapakoko reokore, me koutou i kahakina ra.</p> 
 <p><a name="an_12:3">12:3</a> Koia ahau ka whakakite nei ki a koutou, e kore tetahi tangata, na te Wairua nei o te Atua ana korero, e ki, He mea kanga a Ihu: e kore ano e taea e tetahi te mea, Ko Ihu te Ariki, ki te kahore te Wairua Tapu.</p> 
 <p><a name="an_12:4">12:4</a> Na, he maha nga wehewehenga o nga mea e homai ana, kotahi ano ia Wairua.</p> 
 <p><a name="an_12:5">12:5</a> A he maha nga wehewehenga o nga minitatanga, kotahi ano ia Ariki.</p> 
 <p><a name="an_12:6">12:6</a> He maha ano hoki nga tu ahua o nga mahi; kotahi ano ia Atua hei mahi i nga mea katoa i roto i te katoa.</p> 
 <p><a name="an_12:7">12:7</a> Otira e homai ana ki tena, ki tena, te whakakitenga a te Wairua hei pai.</p> 
 <p><a name="an_12:8">12:8</a> E homai ana hoki ki tetahi e te Wairua te kupu whakaaro; ki tetahi atu ko te kupu matau, he mea na taua Wairua ano;</p> 
 <p><a name="an_12:9">12:9</a> Ki tetahi atu ko te whakapono, na taua Wairua ra ano; ki tetahi atu ko nga mana whakaora, na taua Wairua ano:</p> 
 <p><a name="an_12:10">12:10</a> Ki tetahi atu ko nga mahi merekara; ki tetahi atu ko te mahi poropiti; ki tetahi atu ko te matauranga ki nga wairua; ki tetahi atu ko nga reo huhua; ki tetahi atu ko te whakamaoritanga i nga reo:</p> 
 <p><a name="an_12:11">12:11</a> Na, ko enei mea katoa, he mea mahi na taua Wairua kotahi ra ano, ko ia hei tuwha i tana e pai ai ki tetahi, ki tetahi.</p> 
 <p><a name="an_12:12">12:12</a> ¶ Pera hoki i te tinana e kotahi ana, he tini ano ona wahi, a ko nga wahi katoa o taua tinana kotahi, ahakoa tini, kotahi ano tinana; he pera hoki a te Karaiti.</p> 
 <p><a name="an_12:13">12:13</a> Kotahi nei hoki te Wairua i iriiria ai tatou katoa ki roto ki te tinana kotahi, ahakoa nga Hurai, ahakoa nga Kariki, ahakoa herehere, ahakoa rangatira; kotahi tonu te Wairua i whakainumia mai ai tatou katoa.</p> 
 <p><a name="an_12:14">12:14</a> Ehara hoki te tinana i te wahi kotahi, engari he tini.</p> 
 <p><a name="an_12:15">12:15</a> Ki te mea te waewae, He teka no te tinana ahau, ehara hoki ahau i te ringa; ehara ma tena e kahore ai ia hei wahi mo te tinana.</p> 
 <p><a name="an_12:16">12:16</a> Ki te mea te taringa, He teka no te tinana ahau, ehara hoki ahau i te kanohi; ehara ma tena e kahore ai ia hei wahi mo te tinana.</p> 
 <p><a name="an_12:17">12:17</a> Mehemea hoki he kanohi te tinana katoa, kei hea te wahi hei whakarongo? Mehemea he whakarongo ta te katoa, kei hea te wahi hei hongi?</p> 
 <p><a name="an_12:18">12:18</a> Ko tenei, kua oti i te Atua te whakanoho tenei wahi, tenei wahi, ki roto ki te tinana, ana hoki i pai ai.</p> 
 <p><a name="an_12:19">12:19</a> Mehemea hoki kotahi ano wahi ratou katoa, kei hea te tinana?</p> 
 <p><a name="an_12:20">12:20</a> Ko tenei, he tini nga wahi, kotahi ano te tinana.</p> 
 <p><a name="an_12:21">12:21</a> E kore hoki te kanohi e ahei te mea ki te ringa, Kahore aku mahi mau: te mahunga ranei ki nga waewae, Kahore aku mahi ma korua.</p> 
 <p><a name="an_12:22">12:22</a> Engari, ko nga wahi o te tinana e kiia ana he ngoikore, nui rawa te mahi ma era;</p> 
 <p><a name="an_12:23">12:23</a> Ko nga wahi hoki o te tinana e kiia ana e tatou he iti te honore, nui atu te honore e whakataua iho ana e tatou ki era; nui atu hoki te ataahua ki o tatou wahi marutuna;</p> 
 <p><a name="an_12:24">12:24</a> Ko o tatou wahi ataahua ia kahore he aha e meatia ai; heoi he mea huihui marire na te Atua nga wahi o te tinana, he mea whakarite marie, nui atu hoki te honore i hoatu e ia ki te wahi i hapa:</p> 
 <p><a name="an_12:25">12:25</a> Kia kore ai he wehewehenga o te tinana; engari kia kotahi tonu te whakaaro o nga wahi mo tetahi, mo tetahi.</p> 
 <p><a name="an_12:26">12:26</a> A ki te mamae tetahi wahi, mamae tahi ana nga wahi katoa; ki te whakahonoretia tetahi wahi, hari tahi ana nga wahi katoa.</p> 
 <p><a name="an_12:27">12:27</a> ¶ Na, ko koutou te tinana o te Karaiti, he wahi ano nona tenei, tenei.</p> 
 <p><a name="an_12:28">12:28</a> A kua whakanohoia e te Atua etahi i roto i te hahi, ko nga apotoro ki mua, tuarua ko nga poropiti, tuatoru ko nga kaiwhakaako, muri iho ko nga merekara, me i reira ko nga mana whakaora, ki nga hoa mahi, ko nga kaiwhakahaere tikanga, ko nga reo h uhua.</p> 
 <p><a name="an_12:29">12:29</a> He apotoro oti katoa? he poropiti oti katoa? he kaiwhakaako katoa? he kaimahi katoa i te merekara?</p> 
 <p><a name="an_12:30">12:30</a> Kei te katoa oti nga mana whakaora? e korero katoa ana oti i nga reo? he kaiwhakamaori anake ranei?</p> 
 <p><a name="an_12:31">12:31</a> Na, whaia nga mea homai papai rawa: tenei ia te ara tino pai rawa, maku e whakaatu ki a koutou.</p> 
 <p><a name="an_13:1">13:1</a> ¶ Ahakoa korero noa ahau i nga reo o nga tangata, o nga anahera, ki te kahore oku aroha, ka rite ahau ki te parahi tangi, ki te himipora tatangi.</p> 
 <p><a name="an_13:2">13:2</a> Ahakoa kei ahau te mahi poropiti, a kitea ana e ahau nga mea ngaro katoa, me te matauranga katoa; ahakoa kei ahau katoa te whakapono, e taea ai te whakaneke i nga maunga, ki te kahore oku aroha, ehara rawa ahau.</p> 
 <p><a name="an_13:3">13:3</a> Ahakoa ka hoatu e ahau aku taonga katoa hei whangai i te hunga rawakore, ahakoa ka tukua e ahau toku tinana kia tahuna, ki te kahore oku aroha, kahore rawa he pai ki ahau.</p> 
 <p><a name="an_13:4">13:4</a> ¶ He manawanui te aroha, a he atawhai; e kore te aroha e hae; e kore te aroha e whakahihi, e kore e whakapehapeha,</p> 
 <p><a name="an_13:5">13:5</a> kahore ona tikanga whanoke, e kore e whai ki ana ake, e kore e riri wawe, e kore e whakairi kino;</p> 
 <p><a name="an_13:6">13:6</a> E kore e hari ki te he, engari ka hari tahi me te pono;</p> 
 <p><a name="an_13:7">13:7</a> E whakamanawanui ana ki nga mea katoa, e whakapono ana ki nga mea katoa, e tumanako ana ki nga mea katoa, e whakaririka kau ana ki nga mea katoa.</p> 
 <p><a name="an_13:8">13:8</a> ¶ E kore rawa te aroha e taka: na, ahakoa mahi poropiti, e memeha; ahakoa reo ke, e mutu; ahakoa matauranga, e memeha.</p> 
 <p><a name="an_13:9">13:9</a> E matau ana hoki tatou ko tetahi wahi anake, e poropiti ana tatou ko tetahi wahi anake;</p> 
 <p><a name="an_13:10">13:10</a> Otira ka tae mai te tino mea, ko reira memeha ai taua wahi.</p> 
 <p><a name="an_13:11">13:11</a> I toku tamarikitanga i rite aku korero ki a te tamariki, i rite toku ngakau ki to te tamariki, i rite oku whakaaro ki o te tamariki, no toku kaumatuatanga nei, whakarerea ake e ahau nga mea tamariki.</p> 
 <p><a name="an_13:12">13:12</a> Inaianei hoki he titiro pouriuri ta tatou i roto i te whakaata, ko reira ia he kanohi, he kanohi: inaianei e matau ana ahau ko tetahi wahi anake; ko reira ia ahau mohio ai me ahau i mohiotia ra.</p> 
 <p><a name="an_13:13">13:13</a> Na, tenei te mau nei te whakapono, te tumanako, te aroha, enei e toru; ko te mea nui rawa ia o enei ko te aroha.</p> 
 <p><a name="an_14:1">14:1</a> ¶ Whaia te aroha; kia matenui ki nga mea wairua, ko te mea nui rawa ia kia poropiti koutou.</p> 
 <p><a name="an_14:2">14:2</a> Ki te mea he reo ke te korero a tetahi, ehara tana i te korero ki nga tangata, engari ki te Atua: e kore hoki te tangata e matau; heoi e korero ana ia, ara te wairua, i nga mea ngaro.</p> 
 <p><a name="an_14:3">14:3</a> Ko te tangata ia e poropiti ana, e korero ana ia ki nga tangata hei hanga i te pai, hei whakahirihiri, hei whakamarie.</p> 
 <p><a name="an_14:4">14:4</a> Ko te tangata e korero ana he reo ke, e hanga ana i te pai mona ake; ko te tangata ia e poropiti ana e hanga ana i te hahi.</p> 
 <p><a name="an_14:5">14:5</a> He pai tonu ki ahau me i korero koutou i nga reo ke, erangi ia kia poropiti koutou: nui atu hoki te poropiti i te tangata korero i nga reo, ki te kore ia e whakamaori, hei hanga mo te whare, ara mo te hahi.</p> 
 <p><a name="an_14:6">14:6</a> ¶ Na, e oku teina, ki te haere atu ahau ki a koutou me te korero i nga reo ke, ma te aha ka whiwhi ai koutou i te pai i ahau, ki te mea ehara taku korero ki a koutou i te whakakite, i te matauranga, i te mahi poropiti, i te whakaako ranei?</p> 
 <p><a name="an_14:7">14:7</a> Na ahakoa nga mea kahore he ora, he reo tona, he putorino ranei, he hapa ranei, ki te kore e puta ke te tangi, me pehea e mohiotia ai te rangi o te putorino, o te hapa ranei?</p> 
 <p><a name="an_14:8">14:8</a> Ki te kahore hoki e marama te tangi o te tetere, ko wai e takatu ki te whawhai?</p> 
 <p><a name="an_14:9">14:9</a> Waihoki ko koutou, ki te kahore o koutou arero e korero i te kupu marama, me pehea ka mohiotia ai te mea i korerotia? e korero hoki koutou ki te hau.</p> 
 <p><a name="an_14:10">14:10</a> Tena pea kei te ao aua reo maha, heoi kahore he reo tikangakore.</p> 
 <p><a name="an_14:11">14:11</a> Na, ki te kore e kitea e ahau te tikanga o te reo, ka meinga ahau e te tangata e korero ana he tautangata; hei tautangata ano ki ahau taua tangata e korero ana.</p> 
 <p><a name="an_14:12">14:12</a> Me koutou ano, ka matenui na koutou ki nga mea wairua, me whai kia hira to koutou pai hei hanga i te whare, ara i te hahi.</p> 
 <p><a name="an_14:13">14:13</a> Na, ko te tangata e korero ana i te reo ke, me inoi kia taea e ia te whakamaori.</p> 
 <p><a name="an_14:14">14:14</a> Ki te mea hoki he reo he toku ina inoi, ko toku wairua te inoi ana; ko toku mahara ia kahore he hua.</p> 
 <p><a name="an_14:15">14:15</a> ¶ Me pehea ra? Ka inoi ahau i runga i te wairua, a ka inoi ano i runga i te mahara; ka waiata ahau i runga i te wairua, ka waiata ano i runga i te mahara.</p> 
 <p><a name="an_14:16">14:16</a> Penei, mehemea ki te whakapai koe i runga i te wairua, me pehea te tangata e noho ana i te wahi o te kuware ka mea ai, Amine, ki tau whakawhetai? e kore hoki ia e mohio ki tau e korero ai.</p> 
 <p><a name="an_14:17">14:17</a> He pono ka pai tau whakawhetai, otiia e kore e hanga te pai o tera.</p> 
 <p><a name="an_14:18">14:18</a> E whakawhetai ana ahau ki te Atua, moku i korero i nga reo maha atu i o koutou katoa:</p> 
 <p><a name="an_14:19">14:19</a> Otiia i roto i te hahi, pai ke atu ki ahau te korero i nga kupu e rima i runga i te mahara, hei ako mo era atu, i te korero i nga kupu tekau mano i te reo ke.</p> 
 <p><a name="an_14:20">14:20</a> E oku teina, aua o koutou mahara e whakatupu tamariki; ko te mauahara ia, tena hei kohungahunga koutou, engari ko nga mahara kia kaumatua.</p> 
 <p><a name="an_14:21">14:21</a> ¶ Ka oti te tuhituhi i roto i te ture, He tangata reo ke, he ngutu ke hei kaikorero maku ki tenei iwi; heoi e kore tonu ratou e rongo ki ahau, e ai ta te Ariki.</p> 
 <p><a name="an_14:22">14:22</a> No reira hei tohu nga reo ke, ehara ki te hunga whakapono, engari ki te hunga kahore e whakapono: ko te mahi poropiti ia he tohu, ehara ki te hunga kahore e whakapono, engari ki te hunga e whakapono ana.</p> 
 <p><a name="an_14:23">14:23</a> Na, kite huihui te hahi katoa ki te wahi kotahi, a ka korero te katoa i nga reo, a ka tomo mai te hunga kuware, te hunga whakaponokore, e kore ranei ratou e mea he porangi koutou?</p> 
 <p><a name="an_14:24">14:24</a> Tena ka poropiti katoa, a ka tapoko mai tetahi tangata whakaponokore, kuware ranei, ka mau tona he i te katoa, ka whakawakia e te katoa;</p> 
 <p><a name="an_14:25">14:25</a> Ka whakakitea nga mea ngaro o tona ngakau; na ka takoto tapapa ia, ka koropiko ki te Atua, me tana ki ake ano, he pono kei roto i a koutou te Atua.</p> 
 <p><a name="an_14:26">14:26</a> ¶ Na, e pehea ana tena, e oku teina? Ka huihui koutou, he waiata ta tetahi o koutou, he whakaako ta tetahi, he reo ta tetahi, he whakakitenga ta tetahi, he whakamaoritanga ta tetahi. Meinga nga mea katoa hei hanga mo te whare.</p> 
 <p><a name="an_14:27">14:27</a> Ki te korero tetahi i te reo ke, kia tokorua, kei neke ake i te tokotoru ki te korero, me takikotahi; kia kotahi hoki hei whakamaori:</p> 
 <p><a name="an_14:28">14:28</a> Ki te kahore ia he kaiwhakamaori, kaua ia e korero i roto i te hahi; engari me korero ki a ia ano, ki te Atua hoki.</p> 
 <p><a name="an_14:29">14:29</a> Kia tokorua, kia tokotoru nga poropiti hei korero, ma etahi e hurihuri atu.</p> 
 <p><a name="an_14:30">14:30</a> Ki te whakakitea mai ia he mea ki tetahi e noho noa ana, me noho puku to mua.</p> 
 <p><a name="an_14:31">14:31</a> E ahei hoki koutou katoa te poropiti takitahi, kia ako ai te katoa, kia whakamarietia ai te katoa;</p> 
 <p><a name="an_14:32">14:32</a> E ngohengohe ana hoki ki nga poropiti nga wairua o nga poropiti.</p> 
 <p><a name="an_14:33">14:33</a> Ehara hoki te Atua i te Atua o te whakararuraru, engari no te rangimarie; e pera ana hoki i roto i nga hahi katoa o te hunga tapu.</p> 
 <p><a name="an_14:34">14:34</a> ¶ Kaua nga wahine e korero i roto i nga hahi: e kore hoki ratou e tukua kia korero; engari me whakarongo marie, ko ta te ture hoki tena e mea nei.</p> 
 <p><a name="an_14:35">14:35</a> Ki te hiahia hoki ratou ki te ako i tetahi mea, me ui ki a ratou tahu i roto i te whare: he mea whakama hoki kia korero te wahine i roto i te hahi.</p> 
 <p><a name="an_14:36">14:36</a> ¶ He aha? i puta mai koia te kupu a te Atua i a koutou? i tae atu ranei ki a koutou anake?</p> 
 <p><a name="an_14:37">14:37</a> Ki te mea tetahi he poropiti ia, he tangata ranei i te Wairua, mana e whakaae ki aku e tuhituhi atu nei ki a koutou, he ture ena na te Ariki.</p> 
 <p><a name="an_14:38">14:38</a> Otira ki te kuware tetahi, waiho atu kia kuware ana.</p> 
 <p><a name="an_14:39">14:39</a> Na, e oku teina, matenuitia te mahi poropiti, kaua hoki e riria te korero i nga reo ke.</p> 
 <p><a name="an_14:40">14:40</a> Otira kia atanga te mahi i nga mea katoa, kia totika.</p> 
 <p><a name="an_15:1">15:1</a> ¶ Na, me whakaatu e ahau ki a koutou, e oku teina, te rongopai i kauwhautia e ahau ki a koutou, ta koutou hoki i whakaae na, ta koutou hoki e tu na,</p> 
 <p><a name="an_15:2">15:2</a> Te mea hoki e ora na koutou; ka whakaatu ahau ki a koutou i nga kupu i kauwhau ai ahau ki a koutou, ki te mau tera i a koutou, ki te mea ehara to koutou i te whakapono noa.</p> 
 <p><a name="an_15:3">15:3</a> I hoatu na hoki e ahau ki a koutou i te tuatahi te mea i riro mai i ahau, ara i mate a te Karaiti mo o tatou hara, i pera me ta nga karaipiture;</p> 
 <p><a name="an_15:4">15:4</a> A i tanumia; a i ara ake ano i te toru o nga ra, i pera me ta nga karaipiture;</p> 
 <p><a name="an_15:5">15:5</a> A ka whakakite ki a Kipa; muri iho ki te tekau ma rua;</p> 
 <p><a name="an_15:6">15:6</a> Muri iho ka whakakite ki nga hoa tokomaha ake i te rima rau i te kitenga kotahi, e ora nei ano te nuinga o ratou, ko etahi ia kua moe;</p> 
 <p><a name="an_15:7">15:7</a> Muri iho ka whakakite ki a Hemi; muri iho ki nga apotoro katoa;</p> 
 <p><a name="an_15:8">15:8</a> A muri rawa iho ka whakakite hoki ia ki ahau, me te mea i whanau tomuri nei ahau.</p> 
 <p><a name="an_15:9">15:9</a> Ko te iti rawa hoki ahau o nga apotoro, kahore e tau kia kiia he apotoro, moku i whakatoi i te hahi a te Atua.</p> 
 <p><a name="an_15:10">15:10</a> Heoi na te aroha noa o te Atua tenei ahua oku: kihai ano tona aroha noa ki ahau i maumauria; heoi nui atu taku mahi i ta ratou katoa: ehara ia i te mea naku, engari na te aroha noa o te Atua i mahi tahi me ahau.</p> 
 <p><a name="an_15:11">15:11</a> Na, ahakoa naku, ahakoa na ratou, ko ta matou kauwhau tenei, ko ta koutou ano tenei i whakapono ai.</p> 
 <p><a name="an_15:12">15:12</a> ¶ Na, e kauwhautia nei a te Karaiti, tona aranga ake i te hunga mate, he pehea te kupu a etahi o koutou, kahore he aranga ake o te hunga mate?</p> 
 <p><a name="an_15:13">15:13</a> Mehemea hoki kahore he aranga o te hunga mate, kihai ano a te Karaiti i ara.</p> 
 <p><a name="an_15:14">15:14</a> Mehemea hoki kahore a te Karaiti i ara, maumau noa ta matou kauwhau, maumau noa to koutou whakapono.</p> 
 <p><a name="an_15:15">15:15</a> Ae ra, ka kitea hoki matou he kaiwhakaatu teka i ta te Atua; no te mea ka whakaaturia nei e matou te Atua, nana i whakaara ake a te Karaiti; kihai nei i whakaarahia e ia, ki te kahore te hunga mate e ara.</p> 
 <p><a name="an_15:16">15:16</a> Ki te kahore hoki te hunga mate e whakaarahia, kihai ano a te Karaiti i whakaarahia:</p> 
 <p><a name="an_15:17">15:17</a> A mehema kahore a te Karaiti i ara, he mea hanga noa to koutou whakapono; kei roto tonu koutou i o koutou hara.</p> 
 <p><a name="an_15:18">15:18</a> Me te hunga hoki kua moe atu i roto i a te Karaiti, kua ngaro ratou.</p> 
 <p><a name="an_15:19">15:19</a> Ki te mea hei tenei ao anake he tumanako ma tatou ki a te Karaiti, nui atu te pouri mo tatou i o nga tangata katoa.</p> 
 <p><a name="an_15:20">15:20</a> ¶ Ko tenei kua ara a te Karaiti i te hunga mate, kua waiho hei matamua mo te hunga kua moe.</p> 
 <p><a name="an_15:21">15:21</a> Na te tangata nei hoki te mate, waihoki na te tangata te aranga o te hunga mate.</p> 
 <p><a name="an_15:22">15:22</a> I roto hoki i a Arama ka mate katoa nga tangata, waihoki i roto i a te Karaiti ka whakaorangia katoatia.</p> 
 <p><a name="an_15:23">15:23</a> Otiia ko tenei, ko tenei, i tona ake turanga; ko te Karaiti te matamua; muri iho ko te hunga a te Karaiti a tona haerenga mai.</p> 
 <p><a name="an_15:24">15:24</a> Ko reira te mutunga, ina oti te rangatiratanga te hoatu e ia ki te Atua, ara ki te Matua; ina memeha i a ia nga kawanatanga katoa, nga mana katoa, me te kaha.</p> 
 <p><a name="an_15:25">15:25</a> Kua takoto hoki te tikanga kia kingi ia, kia meinga katoatia ra ano e ia ona hoariri ki raro i ona waewae.</p> 
 <p><a name="an_15:26">15:26</a> Ko te hoariri whakamutunga e whakakahoretia ko te mate.</p> 
 <p><a name="an_15:27">15:27</a> No te mea, ka oti nga mea katoa te pehi e ia ki raro i ona waewae. Otira i tana kianga, Ka oti nga mea katoa te pehi ki raro i a ia; e marama ana kua waiho i waho te kaipehi o nga mea katoa ki raro i a ia.</p> 
 <p><a name="an_15:28">15:28</a> A ka oti nga mea katoa te pehi e ia ki raro i a ia, ko reira hoki te Tama riro ai ki raro i te kaipehi o nga mea katoa ki raro i a ia, kia katoa ai te Atua i roto i te katoa.</p> 
 <p><a name="an_15:29">15:29</a> Penei ka aha te hunga e iriiria ana hei whakakapi mo te hunga mate? Ki te kahore rawa te hunga mate e ara, he aha hoki ratou ka iriiria ai hei whakakapi mo te hunga mate?</p> 
 <p><a name="an_15:30">15:30</a> He aha ano tatou ka tu wehi ai i nga wa katoa?</p> 
 <p><a name="an_15:31">15:31</a> Na koa taku oati, na toku whakamanamana ki a koutou, e oku teina, i roto i a Karaiti Ihu, ina mo te mate ahau i ia ra, i ia ra.</p> 
 <p><a name="an_15:32">15:32</a> Ha, mehemea ahau i whawhai ki te kararehe i Epeha, pera ana me te tangata, he aha te pai ki ahau? Ki te kahore te hunga mate e ara, e kai tatou, e inu, ko apopo hoki tatou mate ai.</p> 
 <p><a name="an_15:33">15:33</a> Kei whakapohehetia koutou: Ki te kino nga hoa, ka heke ki te kino nga tikanga pai.</p> 
 <p><a name="an_15:34">15:34</a> Oho ake ki te tika, a kaua e hara; kahore hoki o etahi matauranga ki te Atua: i korero ai ahau kia whakama ai koutou.</p> 
 <p><a name="an_15:35">15:35</a> ¶ Otira tera tetahi e ki mai, peheatia ai te whakaarahanga o te hunga mate? he tinana aha hoki to ratou ina haere mai?</p> 
 <p><a name="an_15:36">15:36</a> Kuware! ko tau e whakato na, e kore e puta ki te ora, ki te kahore e mate:</p> 
 <p><a name="an_15:37">15:37</a> A ko tau e whakato na, ehara i te tinana e puta ake a mua tau e whakato na, engari he kakano kau no te witi ranei, no tetahi atu mea ranei:</p> 
 <p><a name="an_15:38">15:38</a> E hoatu ana hoki e te Atua ki taua kakano he tinana, ko tana i pai ai, a ki tenei kakano, ki tenei kakano, tona ake tinana.</p> 
 <p><a name="an_15:39">15:39</a> Ehara i te kikokiko kotahi nga kikokiko katoa: engari tera ano to te tangata kikokiko, a rere ke ano to te kararehe kikokiko, rere ke to te manu, rere ke to te ika.</p> 
 <p><a name="an_15:40">15:40</a> Ko etahi tinana no te rangi, ko etahi tinana no te whenua: otiia rere ke te kororia o nga mea o te rangi, rere ke to nga mea o te whenua.</p> 
 <p><a name="an_15:41">15:41</a> He kororia ke to te ra, he kororia ke to te marama, he kororia ke hoki to nga whetu: na poka ke te kororia o tetahi whetu i to tetahi whetu.</p> 
 <p><a name="an_15:42">15:42</a> He pera ano te aranga o te hunga mate. E whakatokia pirautia ana; e whakaarahia piraukoretia ana:</p> 
 <p><a name="an_15:43">15:43</a> E whakatokia honorekoretia ana; e whakaarahia kororiatia ana: e whakatokia ngoikoretia ana; e whakaarahia kahatia ana:</p> 
 <p><a name="an_15:44">15:44</a> E whakatokia ana he tinana maori; e whakaarahia ana he tinana wairua. Mehemea tera he tinana maori, tera ano hoki he tinana wairua.</p> 
 <p><a name="an_15:45">15:45</a> He penei hoki te mea i tuhituhia, Ko te tangata tuatahi, ko Arama, i meinga hei tangata ora; ko te Arama whakamutunga ka waiho hei wairua whakaora.</p> 
 <p><a name="an_15:46">15:46</a> He ahakoa ra ehara te mea wairua i te tuatahi, engari te mea maori; no muri te mea wairua.</p> 
 <p><a name="an_15:47">15:47</a> Ko te tangata tuatahi no te whenua, he mea oneone: ko te tangata tuarua no te rangi.</p> 
 <p><a name="an_15:48">15:48</a> Ko nga mea oneone rite tonu ki te mea oneone; ko nga mea o te rangi rite tonu ki te mea o te rangi.</p> 
 <p><a name="an_15:49">15:49</a> Na, kua mau nei ki a tatou te ahua o te mea oneone, waihoki ka mau ano ki a tatou te ahua o to te rangi.</p> 
 <p><a name="an_15:50">15:50</a> Ko taku korero tenei, e oku teina, e kore e tau kia riro te rangatiratanga o te Atua i te kikokiko, i te toto; e kore ano te piraukore e riro i te pirau.</p> 
 <p><a name="an_15:51">15:51</a> ¶ Na, he mea huna tenei ka korerotia nei e ahau ki a koutou. E kore tatou katoa e moe, engari e whakaahuatia ketia tatou katoa;</p> 
 <p><a name="an_15:52">15:52</a> E kore e aha, kimo kau te kanohi, i te tetere whakamutunga: e tangi hoki te tetere whakamutunga: e tangi hoki te tetere, a e whakaarahia nga tupapaku, he mea piraukore, a ka whakaahuatia ketia tatou.</p> 
 <p><a name="an_15:53">15:53</a> Kua takoto hoki te tikanga kia kakahuria te piraukore e tenei pirau, kia kakahuria hoki te matekore e tenei hanga matemate nei.</p> 
 <p><a name="an_15:54">15:54</a> Heoi ka oti tenei pirau te whakakakahu ki te piraukore, me tenei hanga matemate nei te whakakakahu ki te matekore, ko reira rite ai te korero i tuhituhia, horomia ake te mate e te wikitoria.</p> 
 <p><a name="an_15:55">15:55</a> E te mate kei hea tou wero? E te reinga kei hea tou wikitoria?</p> 
 <p><a name="an_15:56">15:56</a> Ko te hara to te mate wero; na te ture hoki i kaha ai te hara:</p> 
 <p><a name="an_15:57">15:57</a> Ki te Atua ia te whakawhetai, nana nei i homai te wikitoria ki a tatou, he meatanga na to tatou Ariki, na Ihu Karaiti.</p> 
 <p><a name="an_15:58">15:58</a> ¶ Heoi, e oku teina aroha, kia u, kei taea te whakakorikori, kia hira te mahi ki te Ariki i nga wa katoa, e matau ana hoki koutou, ehara i te maumau to koutou mauiui i roto i te Ariki.</p> 
 <p><a name="an_16:1">16:1</a> ¶ Na mo te kohikohi mo te hunga tapu, peratia me taku i whakarite ai ki nga hahi o Karatia.</p> 
 <p><a name="an_16:2">16:2</a> Hei te ra tuatahi o te wiki ka whakatakoto ia tangata, ia tangata o koutou ki te taha tohu ai, kei te ahua o te manaakitanga i a ia, kei waiho nga kohikohi mo te wa e tae atu ai ahau.</p> 
 <p><a name="an_16:3">16:3</a> A ka tae atu ahau, maku e tono te hunga e whakapaingia ana e a koutou pukapuka hei mau i ta koutou aroha noa ki Hiruharama.</p> 
 <p><a name="an_16:4">16:4</a> A ki te tika kia haere atu ano hoki ahau, ko matou tahi e haere.</p> 
 <p><a name="an_16:5">16:5</a> ¶ Na ka haere atu ahau ki a koutou, ina tika ahau ra Makeronia: e tika ana hoki ahau ra Makeronia.</p> 
 <p><a name="an_16:6">16:6</a> A tera pea ahau e noho roa ki a koutou, taka noa pea te hotoke, kia ai koutou hei arahi i ahau ki te wahi e haere atu ai ahau.</p> 
 <p><a name="an_16:7">16:7</a> E kore hoki ahau e pai kia titiro haere noa ahau i a koutou aianei; e tumanako ana hoki ahau kia whakatau iho ahau ki a koutou, ki te tukua e te Ariki.</p> 
 <p><a name="an_16:8">16:8</a> Engari ka noho ahau ki Epeha taea noatia te Petekoha;</p> 
 <p><a name="an_16:9">16:9</a> Kua tuwhera mai nei he kuwaha rahi ki ahau, he mahi nui, a tera ano te tokomaha o te hunga tautohe.</p> 
 <p><a name="an_16:10">16:10</a> ¶ Na, ki te tae atu a Timoti, meinga kia kaua ia e noho wehi i roto i a koutou: e mahi ana hoki ia i te mahi a te Ariki, e penei ana me ahau nei:</p> 
 <p><a name="an_16:11">16:11</a> Na reira kei whakahawea tetahi ki a ia; engari ata arahina ia i runga i te rangimarie, kia haere mai ai ki ahau: e tatari ana hoki ahau ki a ia, ratou ko nga teina.</p> 
 <p><a name="an_16:12">16:12</a> Na, ko to tatou teina, ko Aporo, nui atu taku tohe ki a ia kia haere atu ratou ko nga teina ki a koutou: otira kihai rawa ia i pai kia haere atu i tenei wa: otira mana e haere atu a te wa e watea ai.</p> 
 <p><a name="an_16:13">16:13</a> ¶ Kia mataara, e tu i runga i te whakapono, whakatane, kia kaha.</p> 
 <p><a name="an_16:14">16:14</a> Kia meatia a koutou mea katoa i runga i te aroha.</p> 
 <p><a name="an_16:15">16:15</a> He tohe tenei naku ki a koutou, e oku teina; e mohio ana koutou ki nga tangata o te whare o Tepana, ko te matamua tera o Akaia, kua tuku ano i a ratou hei kaimahi mo te hunga tapu;</p> 
 <p><a name="an_16:16">16:16</a> Kia ngohengohe hoki koutou ki nga tangata pera, ki te hunga katoa ano e mahi tahi ana, e uaua ana.</p> 
 <p><a name="an_16:17">16:17</a> Hari tonu hoki ahau ki te haerenga mai o Tepana, ratou ko Porotunatu, ko Akaiku: na ratou hoki i rite ai nga mea i kore i a koutou.</p> 
 <p><a name="an_16:18">16:18</a> I ora hoki i a ratou toku wairua, o koutou hoki: na kia mohio koutou ki te hunga pera.</p> 
 <p><a name="an_16:19">16:19</a> ¶ Tenei nga hahi o Ahia te oha atu nei ki a koutou. He maha hoki nga mihi atu a Akuira raua ko Pirihiria i roto i te Ariki, a te hahi hoki i to raua whare.</p> 
 <p><a name="an_16:20">16:20</a> Tenei nga teina katoa te oha atu nei ki a koutou. Oha atu ki a koutou ano, kei te kihi tapu.</p> 
 <p><a name="an_16:21">16:21</a> Ko te oha tenei aku, a Paora, he mea na toku ringa ake.</p> 
 <p><a name="an_16:22">16:22</a> Ki te kore tetahi e aroha ki te Ariki, kia waiho ia hei Anatema Maranata.</p> 
 <p><a name="an_16:23">16:23</a> Kia tau te aroha noa o te Ariki, o Ihu Karaiti, ki a koutou.</p> 
 <p><a name="an_16:24">16:24</a> Hei a koutou katoa toku aroha i roto i a Karaiti Ihu. Amine.</p> 
 <p></p><hr>
 <center>
 <a href="co2.htm">Next: 2 Corinthians</a></center>
 </body>