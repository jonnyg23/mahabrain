<body>
 <center>
 <a href="../../../cdshop/index.htm"><img src="../../../cdshop/cdinfo.jpg" border="0"></a><br>
 <a href="../../../index.htm">Sacred Texts</a> 
 <a href="../../index.htm">Bible</a> 
 <a href="../index.htm">World Bible</a> 
 <a href="index.htm">Index</a> 
 <a href="isa.htm">Previous</a> 
 <a href="lam.htm">Next</a> 
 </center>
 <hr>
  <h3 align="center">Esperanto Bible: Jeremiah</h3> 
 <p><a name="an_1:1">1:1</a> Paroloj de Jeremia, filo de HXilkija, el la pastroj, kiuj estis en Anatot, en la lando de Benjamen;</p> 
 <p><a name="an_1:2">1:2</a> al kiu aperis la vorto de la Eternulo en la tempo de Josxija, filo de Amon, regxo de Judujo, en la dek-tria jaro de lia regxado,</p> 
 <p><a name="an_1:3">1:3</a> kaj poste en la tempo de Jehojakim, filo de Josxija, regxo de Judujo,  gxis la fino de la dek-unua jaro de Cidkija, filo de Josxija, regxo de Judujo, gxis la forkonduko de la Jerusalemanoj en la kvina monato.</p> 
 <p><a name="an_1:4">1:4</a> Aperis al mi la vorto de la Eternulo, dirante:</p> 
 <p><a name="an_1:5">1:5</a> Antaux ol Mi formis vin en la utero, Mi vin konis, kaj antaux ol vi eliris el la ventro, Mi vin sanktigis, Mi faris vin profeto por la popoloj.</p> 
 <p><a name="an_1:6">1:6</a> Mi diris:Ho ve, Sinjoro, ho Eternulo! mi ne povoscias paroli, cxar mi estas juna.</p> 
 <p><a name="an_1:7">1:7</a> Sed la Eternulo diris al mi:Ne diru, ke vi estas juna; sed cxien, kien Mi sendos vin, iru, kaj cxion, kion Mi ordonos al vi, parolu.</p> 
 <p><a name="an_1:8">1:8</a> Ne timu ilin; cxar Mi estas kun vi, por savi vin, diras la Eternulo.</p> 
 <p><a name="an_1:9">1:9</a> Kaj la Eternulo etendis Sian manon kaj ektusxis mian busxon, kaj la Eternulo diris al mi:Jen Mi enmetis Miajn vortojn en vian busxon.</p> 
 <p><a name="an_1:10">1:10</a> Vidu, Mi starigas vin hodiaux super la popoloj kaj super la regnoj, por elsxiri, rompi, pereigi, kaj detrui, por konstrui kaj planti.</p> 
 <p><a name="an_1:11">1:11</a> Kaj aperis al mi la vorto de la Eternulo, dirante:Kion vi vidas,  Jeremia? Kaj mi diris:Mi vidas bastonon maldormantan.</p> 
 <p><a name="an_1:12">1:12</a> Kaj la Eternulo diris al mi:Vi vidis bone; cxar Mi maldormos pri Mia vorto, por plenumi gxin.</p> 
 <p><a name="an_1:13">1:13</a> Kaj duafoje aperis al mi la vorto de la Eternulo, dirante:Kion vi vidas?  Kaj mi diris:Mi vidas flame bolantan poton, kaj gxi rigardas de norde.</p> 
 <p><a name="an_1:14">1:14</a> Kaj la Eternulo diris al mi:De norde venos la malfelicxo sur cxiujn logxantojn de la lando.</p> 
 <p><a name="an_1:15">1:15</a> CXar jen Mi alvokos cxiujn gentojn de la nordaj regnoj, diras la Eternulo, kaj ili venos kaj starigos cxiu sian tronon antaux la pordegoj de Jerusalem kaj cxirkaux gxiaj muregoj kaj antaux cxiuj urboj de Judujo.</p> 
 <p><a name="an_1:16">1:16</a> Kaj Mi eldiros Mian verdikton pri ili pro cxiuj iliaj malbonagoj, pro tio, ke ili forlasis Min kaj incensis al aliaj dioj kaj adorklinigxis antaux la faritajxo de siaj manoj.</p> 
 <p><a name="an_1:17">1:17</a> Kaj vi zonu viajn lumbojn, levigxu, kaj diru al ili cxion, kion Mi ordonas al vi; ne tremu antaux ili, por ke Mi ne tremigu vin antaux ili.</p> 
 <p><a name="an_1:18">1:18</a> Jen Mi faras vin hodiaux fortikigita urbo, fera kolono, kaj kupraj muroj en la tuta lando, kontraux la regxoj de Judujo, kontraux gxiaj princoj,  kontraux gxiaj pastroj, kaj kontraux la popolo de la lando.</p> 
 <p><a name="an_1:19">1:19</a> Ili batalos kontraux vi, sed ne venkos vin; cxar Mi estas kun vi, diras la Eternulo, por savi vin.</p> 
 <p><a name="an_2:1">2:1</a> Kaj aperis al mi la vorto de la Eternulo, dirante:</p> 
 <p><a name="an_2:2">2:2</a> Iru kaj prediku al la oreloj de Jerusalem, dirante:Tiele diras la Eternulo:Mi memoras la piecon de via juneco, la amon de via fiancxineco, kiam vi sekvis Min en la dezerto, en lando ne prisemita.</p> 
 <p><a name="an_2:3">2:3</a> Izrael tiam estis sanktajxo de la Eternulo, Lia unua frukto; cxiuj, kiuj mangxis gxin, estis kondamnitaj, malbono venis sur ilin, diras la Eternulo.</p> 
 <p><a name="an_2:4">2:4</a> Auxskultu la vorton de la Eternulo, ho domo de Jakob kaj cxiuj familioj de la domo de Izrael.</p> 
 <p><a name="an_2:5">2:5</a> Tiele diras la Eternulo:Kian maljustajxon viaj patroj trovis en Mi, ke ili malproksimigxis de Mi kaj sekvis vantajxon kaj mem vantigxis?</p> 
 <p><a name="an_2:6">2:6</a> Kaj ili ne diris:Kie estas la Eternulo, kiu elkondukis nin el la Egipta lando, kiu kondukis nin tra dezerto, tra lando de stepoj kaj kavoj, tra lando seka kaj malluma, tra lando, kiun neniu trapasis kaj kie neniu logxis?</p> 
 <p><a name="an_2:7">2:7</a> Kaj Mi venigis vin en landon fruktodonan, por ke vi mangxu gxiajn fruktojn kaj bonajxojn; sed vi venis kaj malpurigis Mian landon, kaj Mian heredajxon vi faris abomenindajxo.</p> 
 <p><a name="an_2:8">2:8</a> La pastroj ne diris:Kie estas la Eternulo? la legxokompetentuloj ne atentis Min, la pasxtistoj perfidis Min, la profetoj profetis per Baal kaj sekvis idolojn.</p> 
 <p><a name="an_2:9">2:9</a> Pro tio Mi ankoraux procesos kun vi, diras la Eternulo, kaj kun la filoj de viaj filoj Mi procesos.</p> 
 <p><a name="an_2:10">2:10</a> CXar iru sur la insulojn de la Kitidoj kaj rigardu, sendu al la Kedaridoj kaj esploru bone kaj rigardu, cxu tie estas farita io simila.</p> 
 <p><a name="an_2:11">2:11</a> CXu ia popolo sxangxis siajn diojn, kvankam ili ne estas dioj? sed Mia popolo sxangxis sian gloron je idoloj.</p> 
 <p><a name="an_2:12">2:12</a> Miregu pri tio, ho cxielo, sentu teruron kaj forte konsternigxu, diras la Eternulo.</p> 
 <p><a name="an_2:13">2:13</a> CXar du malbonagojn faris Mia popolo:Min ili forlasis, la fonton de viva akvo, por elhaki al si putojn, truhavajn putojn, kiuj ne povas teni akvon.</p> 
 <p><a name="an_2:14">2:14</a> CXu Izrael estas sklavo, aux cxu li estas infano de la domo? kial li farigxis rabitajxo?</p> 
 <p><a name="an_2:15">2:15</a> Kontraux li blekegis leonidoj, forte kriis, kaj ili faris lian landon dezerto; liaj urboj estas bruligitaj, kaj neniu logxas en ili.</p> 
 <p><a name="an_2:16">2:16</a> Ecx la filoj de Nof kaj de Tahxpanhxes frakasis vian verton.</p> 
 <p><a name="an_2:17">2:17</a> Vi jam mem tion faris al vi, cxar vi forlasis la Eternulon, vian Dion,  en la tempo, kiam Li gvidis vin sur la vojo.</p> 
 <p><a name="an_2:18">2:18</a> Kaj nun por kio vi bezonas la vojon al Egiptujo? cxu por trinki la akvon de Nilo? Kaj por kio vi bezonas la vojon al Asirio? cxu por trinki la akvon de Euxfrato?</p> 
 <p><a name="an_2:19">2:19</a> Via malboneco vin punos, kaj viaj malbonagoj faros al vi riprocxojn, por ke vi sciu kaj vidu, kiel malbone kaj maldolcxe estas, ke vi forlasis la Eternulon, vian Dion, kaj ne timas Min, diras la Sinjoro, la Eternulo Cebaot.</p> 
 <p><a name="an_2:20">2:20</a> CXar antaux longe vi rompis vian jugon kaj dissxiris viajn sxnurojn, kaj vi diris:Mi ne plu malbonagos; tamen sur cxiu alta loko kaj sub cxiu verda arbo vi kusxigis vin kiel malcxastistino.</p> 
 <p><a name="an_2:21">2:21</a> Mi plantis vin kiel bonegan vinberbrancxon, portontan plej gxustajn fruktojn; kiel do vi sxangxigxis cxe Mi je vinberbrancxo sovagxa?</p> 
 <p><a name="an_2:22">2:22</a> Se vi ecx lavus vin per natro kaj uzus por vi multe da sapo, via malvirto tamen restos makula antaux Mi, diras la Sinjoro, la Eternulo.</p> 
 <p><a name="an_2:23">2:23</a> Kiel vi povas diri:Mi ne malpurigis min, mi ne sekvis Baalojn? rigardu vian agadon en la valo, pripensu, kion vi faris, juna kamelino rapidpieda,  petolanta sur sia vojo.</p> 
 <p><a name="an_2:24">2:24</a> Kiu povas reteni sovagxan azeninon, alkutimigxintan al la dezerto, kiam gxi sopiregas de sia volupta celado? cxiuj, kiuj gxin sercxas, ne bezonas lacigxi, en la sama stato ili gxin trovos.</p> 
 <p><a name="an_2:25">2:25</a> Detenu viajn piedojn de nudeco kaj vian gorgxon de soifo. Sed vi diras:Ne, mi ne volas, cxar mi amas fremdulojn kaj mi sekvos ilin.</p> 
 <p><a name="an_2:26">2:26</a> Kiel sxtelinto hontas, kiam oni lin trovas, tiel estas hontigita la domo de Izrael, ili, iliaj regxoj, iliaj princoj, iliaj pastroj, kaj iliaj profetoj,</p> 
 <p><a name="an_2:27">2:27</a> kiuj diras al ligno:Vi estas mia patro; kaj al sxtono:Vi min naskis. Ili turnis al Mi la nukon, ne la vizagxon; sed en la tempo de sia malfelicxo ili diras:Levigxu, kaj savu nin.</p> 
 <p><a name="an_2:28">2:28</a> Kie do estas viaj dioj, kiujn vi faris al vi? ili levigxu, se ili povas vin savi en la tempo de via malfelicxo; cxar kiom da urboj, tiom da dioj vi havas, ho Jehuda.</p> 
 <p><a name="an_2:29">2:29</a> Kial vi volas disputi kun Mi? vi cxiuj defalis de Mi, diras la Eternulo.</p> 
 <p><a name="an_2:30">2:30</a> Vane Mi frapis viajn infanojn, ili ne akceptis la moralinstruon; via glavo ekstermis viajn profetojn, kiel furioza leono.</p> 
 <p><a name="an_2:31">2:31</a> Ho generacio, atentu la vorton de la Eternulo! CXu Mi estis por Izrael dezerto aux lando malluma? Kial do Mia popolo diras:Ni mem estas sinjoroj, ni ne plu iros al Vi?</p> 
 <p><a name="an_2:32">2:32</a> CXu virgulino forgesas sian ornamon, aux fiancxino sian cxirkauxligon?  sed Mia popolo Min forgesis jam de tempo nekalkulebla.</p> 
 <p><a name="an_2:33">2:33</a> Kiel vi beligas vian vojon, por sercxi amon! al agoj malbonaj vi ja alkutimigxis.</p> 
 <p><a name="an_2:34">2:34</a> Ecx sur viaj baskoj oni trovas sangon de malricxuloj, senkulpuloj; ne en foskavoj Mi tion trovis, sed sur cxiuj tiuj lokoj.</p> 
 <p><a name="an_2:35">2:35</a> Vi diras:Mi estas senkulpa, Lia kolero deturnu sin de mi. Sed Mi postulos jugxon inter ni pro tio, ke vi diras:Mi ne pekis.</p> 
 <p><a name="an_2:36">2:36</a> Kiel malestiminda vi farigxis, sxangxante vian vojon! De Egiptujo vi estos tiel same hontigita, kiel vi estas hontigita de Asirio.</p> 
 <p><a name="an_2:37">2:37</a> Ankaux el tie vi eliros kun la manoj sur la kapo, cxar la Eternulo forpusxis viajn esperojn kaj vi ne sukcesos kun ili.</p> 
 <p><a name="an_3:1">3:1</a> Oni diras:Se viro forigas sian edzinon, kaj sxi foriras de li kaj edzinigxas kun alia viro, cxu li tiam povas reveni al sxi denove? cxu ne malpurigxus per tio tiu lando? Kaj vi malcxastis kun multaj amantoj; tamen revenu al Mi, diras la Eternulo.</p> 
 <p><a name="an_3:2">3:2</a> Levu viajn okulojn al la altajxoj, kaj rigardu; kie vi ne adultis? CXe la vojoj vi sidis por ili, kiel Arabo en la dezerto, kaj vi malpurigis la landon per via malcxastado kaj malbonagoj.</p> 
 <p><a name="an_3:3">3:3</a> Pro tio estas retenitaj la pluvoj, kaj la printempa pluvo ne aperis; sed vi havas frunton de malcxastistino, vi ne plu volas honti.</p> 
 <p><a name="an_3:4">3:4</a> Tamen vi kriis al Mi:Mia patro, Vi, gvidinto de mia juneco!</p> 
 <p><a name="an_3:5">3:5</a> cxu Vi koleros eterne kaj konservos la koleron por cxiam? Tiel vi parolas, kaj tamen vi faras malbonon kaj kontrauxstaras.</p> 
 <p><a name="an_3:6">3:6</a> La Eternulo diris al mi en la tempo de la regxo Josxija:CXu vi vidis,  kion faris la defalinta Izrael? sxi iris sur cxiun altan monton kaj sub cxiun verdan arbon kaj tie malcxastis.</p> 
 <p><a name="an_3:7">3:7</a> Kaj post kiam sxi faris cxion cxi tion, Mi diris:Revenu al Mi; sed sxi ne revenis. Kaj tion vidis sxia perfidema fratino Judujo.</p> 
 <p><a name="an_3:8">3:8</a> Mi vidis cxiujn adultajxojn de la defalinta Izrael, kaj Mi forpelis sxin kaj donis al sxi eksedzigan leteron; tamen ne ektimis sxia perfidema fratino Judujo, sed sxi iris kaj ankaux malcxastis.</p> 
 <p><a name="an_3:9">3:9</a> Kaj de la bruo de sxia malcxastado malpurigxis la lando, kaj sxi adultis kun sxtono kaj kun ligno.</p> 
 <p><a name="an_3:10">3:10</a> Kaj malgraux cxio sxia perfidema fratino Judujo revenis al Mi ne per sia tuta koro, sed nur hipokrite, diras la Eternulo.</p> 
 <p><a name="an_3:11">3:11</a> Kaj la Eternulo diris al mi:La defalinta Izrael estas piulino en komparo kun la perfidema Judujo.</p> 
 <p><a name="an_3:12">3:12</a> Iru, kaj proklamu cxi tiujn vortojn norden, kaj diru:Revenu, defalinta Izrael, diras la Eternulo; Mi ne forturnos de vi Mian vizagxon, cxar Mi estas kompatema, diras la Eternulo, Mi ne koleros eterne.</p> 
 <p><a name="an_3:13">3:13</a> Nur konfesu vian kulpon, ke vi pekis kontraux la Eternulo, via Dio, kaj kuradis al aliaj sub cxiun verdan arbon, kaj Mian vocxon vi ne auxskultis,  diras la Eternulo.</p> 
 <p><a name="an_3:14">3:14</a> Revenu, defalintaj infanoj, diras la Eternulo, cxar Mi estas via sinjoro, kaj Mi prenos vin po unu el urbo kaj po du el tribo kaj venigos vin en Cionon.</p> 
 <p><a name="an_3:15">3:15</a> Kaj Mi donos al vi pasxtistojn laux Mia koro, kiuj pasxtos vin kun sciado kaj sagxeco.</p> 
 <p><a name="an_3:16">3:16</a> Kaj kiam vi kreskos kaj multigxos en la lando en tiu tempo, diras la Eternulo, oni ne plu parolos pri la kesto de interligo de la Eternulo; gxi ne venos en la koron, oni ne rememoros gxin, oni ne sercxos gxin, oni ne faros gxin denove.</p> 
 <p><a name="an_3:17">3:17</a> En tiu tempo oni nomos Jerusalemon trono de la Eternulo, kaj tie kolektigxos cxiuj popoloj en la nomo de la Eternulo, en Jerusalem, kaj ili ne plu sekvos la logojn de sia malbona koro.</p> 
 <p><a name="an_3:18">3:18</a> En tiu tempo la domo de Jehuda iros al la domo de Izrael, kaj ili kune iros el la norda lando en la landon, kiun Mi donis kiel heredajxon al viaj patroj.</p> 
 <p><a name="an_3:19">3:19</a> Mi diris:Kiamaniere Mi alkalkulos vin al la filoj, kaj donos al vi la cxarman landon, la plej belan heredajxon inter multe da popoloj? Kaj Mi diris:Vi nomos Min patro, kaj vi ne fordeturnos vin de Mi.</p> 
 <p><a name="an_3:20">3:20</a> Sed kiel virino, kiu perfidis sian amanton, tiel vi perfidis Min, ho domo de Izrael, diras la Eternulo.</p> 
 <p><a name="an_3:21">3:21</a> Vocxo estas auxdata sur la altajxoj, plenda plorado de la filoj de Izrael, cxar ili malvirtigis sian vojon, forgesis la Eternulon, sian Dion.</p> 
 <p><a name="an_3:22">3:22</a> Revenu, defalintaj infanoj; Mi resanigos vian defalon. Jen ni venis al Vi, cxar Vi estas la Eternulo, nia Dio.</p> 
 <p><a name="an_3:23">3:23</a> Vere, mensogo estis en la altajxoj, en la multo da montoj; nur en la Eternulo, nia Dio, estas la savo de Izrael.</p> 
 <p><a name="an_3:24">3:24</a> La hontindajxo formangxis la penadon de niaj patroj de post nia juneco:iliajn sxafojn, iliajn bovojn, iliajn filojn, kaj iliajn filinojn.</p> 
 <p><a name="an_3:25">3:25</a> Ni kusxu en nia abomenindajxo, kaj nia hontindajxo nin kovru; cxar kontraux la Eternulo, nia Dio, ni pekis, ni kaj niaj patroj, de nia juneco gxis la nuna tago, kaj ni ne auxskultis la vocxon de la Eternulo, nia Dio.</p> 
 <p><a name="an_4:1">4:1</a> Se vi volas rekonverti vin, ho Izrael, diras la Eternulo, rekonvertu vin al Mi; kaj se vi forigos viajn abomenindajxojn de antaux Mia vizagxo, kaj ne plu vagados,</p> 
 <p><a name="an_4:2">4:2</a> kaj se vi en vero, bonordo, kaj pieco jxuros:Kiel la Eternulo vivas, tiam ankaux la popoloj benos sin per Li kaj gloros sin per Li.</p> 
 <p><a name="an_4:3">4:3</a> CXar tiele diras la Eternulo al la viroj de Judujo kaj al Jerusalem:Plugu al vi novan plugokampon, kaj ne semu inter dornajxo.</p> 
 <p><a name="an_4:4">4:4</a> Cirkumcidu vin al la Eternulo kaj forigu la prepucion de via koro, ho viroj de Judujo kaj logxantoj de Jerusalem, por ke Mia kolero ne eliru kiel fajro kaj ne brulu pro viaj malbonagoj tiel, ke neniu gxin estingos.</p> 
 <p><a name="an_4:5">4:5</a> Proklamu en Judujo, auxdigu en Jerusalem, prediku kaj trumpetu en la lando; voku per plena vocxo, kaj diru:Kolektigxu, kaj ni iru en la fortikigitajn urbojn.</p> 
 <p><a name="an_4:6">4:6</a> Levu standardon en Cion, kuru, ne haltu; cxar malfelicxon Mi venigas de nordo kaj grandan pereon.</p> 
 <p><a name="an_4:7">4:7</a> Leono levigxas el sia densejo, kaj pereiganto de popoloj elmovigxas kaj eliras el sia loko, por fari vian landon dezerto; viaj urboj estos detruitaj,  kaj neniu logxos en ili.</p> 
 <p><a name="an_4:8">4:8</a> Pro tio zonu vin per sakajxo, ploru kaj gxemu, cxar la flama kolero de la Eternulo ne forigxas de ni.</p> 
 <p><a name="an_4:9">4:9</a> En tiu tago, diras la Eternulo, senvivigxos la koro de la regxo kaj la koro de la princoj, konsternigxos la pastroj, kaj la profetoj konfuzigxos.</p> 
 <p><a name="an_4:10">4:10</a> Kaj mi diris:Ho Sinjoro, ho Eternulo! cxu Vi erarigis cxi tiun popolon kaj Jerusalemon, dirinte:Vi havos pacon-kaj dume la glavo atingis jam la animon?</p> 
 <p><a name="an_4:11">4:11</a> En tiu tempo oni diros al tiu popolo kaj al Jerusalem:Seka vento de la altajxoj en la dezerto venas sur la vojon de la filino de Mia popolo, ne por ventumi kaj ne por purigi;</p> 
 <p><a name="an_4:12">4:12</a> vento pli forta ol ili venos al Mi; tiam Mi diros Mian verdikton kontraux ili.</p> 
 <p><a name="an_4:13">4:13</a> Jen gxi levigxas kiel nuboj, kaj gxiaj cxaroj estas kiel ventegoj, gxiaj cxevaloj estas pli rapidaj ol agloj; ve al ni! ni estos ruinigitaj.</p> 
 <p><a name="an_4:14">4:14</a> Lavu de la malbono vian koron, ho Jerusalem, por ke vi savigxu; gxis kiam logxos en vi viaj malbonaj pensoj?</p> 
 <p><a name="an_4:15">4:15</a> Venas voko el la regiono de Dan, kaj malbona sciigo de la monto de Efraim:</p> 
 <p><a name="an_4:16">4:16</a> Sciigu al la popoloj, auxdigu pri Jerusalem, ke siegxontoj venas el lando malproksima kaj sonigas sian vocxon kontraux la urboj de Judujo.</p> 
 <p><a name="an_4:17">4:17</a> Kiel kampogardistoj ili cxirkauxas gxin, cxar gxi ribelis kontraux Mi,  diras la Eternulo.</p> 
 <p><a name="an_4:18">4:18</a> Via konduto kaj viaj faroj kauxzis tion al vi, tiu via malboneco, cxar gxi estas maldolcxa, cxar gxi penetris gxis via koro.</p> 
 <p><a name="an_4:19">4:19</a> Mia internajxo, mia internajxo min doloras, batas mia koro, mi ne povas silenti; cxar vi, mia animo, auxdis sonon de korno, trumpetadon de batalo.</p> 
 <p><a name="an_4:20">4:20</a> Estas proklamata malfelicxo post malfelicxo, cxar la tuta lando estas ruinigata, subite estas detruataj miaj domoj, momente miaj tendoj.</p> 
 <p><a name="an_4:21">4:21</a> Kiel longe ankoraux mi vidos standardon, auxdos sonadon de korno?</p> 
 <p><a name="an_4:22">4:22</a> CXar Mia popolo estas freneza, Min ili ne rekonas; ili estas malsagxaj infanoj, ili ne komprenas; sagxaj ili estas por fari malbonon, sed fari bonon ili ne povoscias.</p> 
 <p><a name="an_4:23">4:23</a> Mi rigardas la teron, kaj jen gxi estas malplena kaj dezerta; la cxielon, kaj jen gxi estas senluma.</p> 
 <p><a name="an_4:24">4:24</a> Mi rigardas la montojn-ili tremas, kaj cxiuj montetoj sxanceligxas.</p> 
 <p><a name="an_4:25">4:25</a> Mi rigardas-trovigxas neniu homo, kaj cxiuj birdoj de la cxielo disflugis.</p> 
 <p><a name="an_4:26">4:26</a> Mi rigardas-la fruktoricxa lando farigxis dezerto, kaj cxiuj gxiaj urboj estas detruitaj de la Eternulo, de la flamo de Lia kolero.</p> 
 <p><a name="an_4:27">4:27</a> CXar tiele diras la Eternulo:Dezertigita estos la tuta lando, sed plenan ekstermon Mi ne faros.</p> 
 <p><a name="an_4:28">4:28</a> Pro tio la tero ploros kaj la cxielo supre malgxojos; cxar Mi eldiris Mian decidon, kaj Mi ne bedauxras, kaj Mi ne reprenos gxin.</p> 
 <p><a name="an_4:29">4:29</a> Pro la bruo de la rajdantoj kaj pafantoj forkuras la tuta urbo; oni kuras en densajn arbarojn, grimpas sur rokojn; cxiuj urboj malplenigxis, kaj neniu en ili logxas.</p> 
 <p><a name="an_4:30">4:30</a> Kaj vi, dezertigita, kion vi faros? Ecx se vi metos sur vin purpuron, se vi ornamos vin per oraj ornamoj, se vi rugxe kolorigos vian vizagxon, vi ornamos vin vane:viaj amantoj vin malestimos, ili volos vin mortigi.</p> 
 <p><a name="an_4:31">4:31</a> CXar Mi auxdas krion kiel de naskantino, gxemegadon kiel de virino naskanta la unuan infanon, krion de la filino de Cion; sxi gxemas, kaj etendas siajn manojn:Ho ve al mi! cxar mia animo pereas de la mortigantoj.</p> 
 <p><a name="an_5:1">5:1</a> Trairu la stratojn de Jerusalem kaj rigardu, esploru kaj sercxu sur gxiaj palacoj, cxu vi trovos homon, kiu agas juste, kiu sercxas la veron-tiam Mi pardonos al gxi.</p> 
 <p><a name="an_5:2">5:2</a> Ecx se ili diras:Mi jxuras per la Eternulo-ili tamen jxuras mensoge.</p> 
 <p><a name="an_5:3">5:3</a> Ho Eternulo, Viaj okuloj rigardas ja la fidelecon; Vi batas ilin, sed ili ne sentas doloron; Vi preskaux pereigas ilin, sed ili ne volas preni moralinstruon; sian vizagxon ili faris pli malmola ol roko, ili ne volas konvertigxi.</p> 
 <p><a name="an_5:4">5:4</a> Mi diris al mi:Eble ili estas malricxuloj, malkleruloj, ili ne konas la vojon de la Eternulo, la legxojn de sia Dio;</p> 
 <p><a name="an_5:5">5:5</a> mi iros al la eminentuloj, kaj mi parolos kun ili:ili ja konas la vojon de la Eternulo, la legxojn de sia Dio; sed ankaux ili cxiuj kune rompis la jugon, dissxiris la sxnurojn.</p> 
 <p><a name="an_5:6">5:6</a> Pro tio mortigos ilin leono el la arbaro, lupo el la stepo ilin prirabos,  leopardo atendos ilin apud iliaj urboj; cxiu, kiu eliros el tie, estos dissxirata. CXar multaj farigxis iliaj krimoj, fortaj farigxis iliaj perfidoj.</p> 
 <p><a name="an_5:7">5:7</a> Kiel Mi tion pardonus al vi? viaj filoj Min forlasis kaj jxuris per ne-  dioj. Mi jxurigis ilin, sed ili adultas kaj iras amase en malcxastejojn.</p> 
 <p><a name="an_5:8">5:8</a> Ili farigxis kiel voluptemaj pasiaj cxevaloj; cxiu blekas al la edzino de sia proksimulo.</p> 
 <p><a name="an_5:9">5:9</a> CXu Mi povas ne puni pro tio? diras la Eternulo; kaj cxu al tia popolo Mia animo povas ne vengxi?</p> 
 <p><a name="an_5:10">5:10</a> Iru sur gxiajn muregojn kaj detruu ilin, tamen ne tute ekstermu; forigu gxiajn brancxojn, cxar ne por la Eternulo ili estas.</p> 
 <p><a name="an_5:11">5:11</a> CXar forte perfidis Min la domo de Izrael kaj la domo de Jehuda, diras la Eternulo.</p> 
 <p><a name="an_5:12">5:12</a> Ili neis la ekzistadon de la Eternulo, kaj diris:Li ne ekzistas, kaj ne venos sur nin malbono, kaj glavon kaj malsaton ni ne vidos.</p> 
 <p><a name="an_5:13">5:13</a> Kaj la profetoj estas kiel vento, ne trovigxas en ili la vorto de Dio;  tiel farigxu al ili.</p> 
 <p><a name="an_5:14">5:14</a> Pro tio tiele diras la Eternulo, Dio Cebaot:Pro tio, ke vi parolas tiajn vortojn, jen Mi metos Miajn vortojn en vian busxon kiel fajron, kaj cxi tiu popolo estos kiel ligno, kiun gxi konsumos.</p> 
 <p><a name="an_5:15">5:15</a> Jen Mi venigos sur vin, sur la domon de Izrael, popolon de malproksime,  diras la Eternulo, popolon fortan, popolon antikvan, popolon, kies lingvon vi ne scias; kaj vi ne komprenos, kion gxi parolas.</p> 
 <p><a name="an_5:16">5:16</a> GXia sagujo estas kiel malfermita tombo; cxiuj ili estas herooj.</p> 
 <p><a name="an_5:17">5:17</a> GXi formangxos vian rikolton kaj vian panon, ekstermos viajn filojn kaj viajn filinojn, formangxos viajn sxafojn kaj viajn bovojn, formangxos viajn vinberojn kaj viajn figojn, detruos per glavo viajn fortikigitajn urbojn,  kiujn vi fidas.</p> 
 <p><a name="an_5:18">5:18</a> Sed ecx en tiu tempo, diras la Eternulo, Mi ne pereigos vin tute.</p> 
 <p><a name="an_5:19">5:19</a> Kaj kiam oni demandos:Pro kio la Eternulo, nia Dio, faras al ni cxion cxi tion? tiam diru al ili:Kiel vi forlasis Min kaj servas al fremdaj dioj en via lando, tiel vi servos al fremduloj en lando, kiu ne apartenas al vi.</p> 
 <p><a name="an_5:20">5:20</a> Anoncu tion en la domo de Jakob kaj auxdigu en Judujo, dirante:</p> 
 <p><a name="an_5:21">5:21</a> Auxskultu cxi tion, ho popolo malsagxa kaj senkora, kiu havas okulojn,  sed ne vidas, havas orelojn, sed ne auxdas.</p> 
 <p><a name="an_5:22">5:22</a> CXu vi ne timas Min? diras la Eternulo; cxu vi ne tremas antaux Mi, kiu faris sablon limo por la maro, arangxo eterna, kiun gxi ne transpasxas? kiom ajn gxi skuigxas, gxi nenion povas fari; kiom ajn bruas gxiaj ondoj, ili ne povas gxin transpasxi.</p> 
 <p><a name="an_5:23">5:23</a> Sed cxi tiu popolo havas koron defaleman kaj neobeeman, ili defalis kaj foriris.</p> 
 <p><a name="an_5:24">5:24</a> Kaj ili ne diris en sia koro:Ni timu la Eternulon, nian Dion, kiu donas al ni pluvon frusezonan kaj malfrusezonan en gxia tempo, kiu gardas por ni la semajnojn, destinitajn por la rikolto.</p> 
 <p><a name="an_5:25">5:25</a> Viaj malbonagoj tion forklinis, kaj viaj pekoj forigis de vi la bonon.</p> 
 <p><a name="an_5:26">5:26</a> CXar inter Mia popolo trovigxas malvirtuloj, kiuj faras insidojn,  starigas pereigajn kaptilojn, kaptas la homojn.</p> 
 <p><a name="an_5:27">5:27</a> Kiel birdejo estas plena de birdoj, tiel iliaj domoj estas plenaj de trompakirajxoj; tial ili farigxis grandaj kaj ricxaj.</p> 
 <p><a name="an_5:28">5:28</a> Ili farigxis grasaj, ili farigxis dikaj; ili faris malbonajn agojn;  jugxon ili ne faras, jugxon pri orfo, sed ili gxuas la vivon; justecon al malricxuloj ili ne faras.</p> 
 <p><a name="an_5:29">5:29</a> CXu Mi povas lasi tion sen puno? diras la Eternulo; cxu al tia popolo Mia animo ne vengxos?</p> 
 <p><a name="an_5:30">5:30</a> Io konsterna kaj terura farigxis en la lando:</p> 
 <p><a name="an_5:31">5:31</a> la profetoj profetas malverajxon, kaj la pastroj regas per ili; kaj al mia popolo tio placxas. Kaj kion vi faros en la estonteco?</p> 
 <p><a name="an_6:1">6:1</a> Kuru rapide, ho filoj de Benjamen, el Jerusalem, kaj en Tekoa sonigu la trumpeton kaj super Bet-Kerem faru signalon; cxar de nordo aperas malbono kaj granda pereo.</p> 
 <p><a name="an_6:2">6:2</a> Al bela kaj delikata virino Mi similigis la filinon de Cion.</p> 
 <p><a name="an_6:3">6:3</a> Al sxi venos pasxtistoj kun siaj brutaroj, cxirkaux sxi ili starigos tendojn, kaj cxiu pasxtos sur sia loko.</p> 
 <p><a name="an_6:4">6:4</a> Arangxu militon kontraux sxi; levigxu, ni iru en tagmezo. Ho ve al ni!  cxar baldaux vesperigxos, etendigxas la ombroj de vespero.</p> 
 <p><a name="an_6:5">6:5</a> Levigxu, ni iru nokte, kaj ni detruu sxiajn palacojn.</p> 
 <p><a name="an_6:6">6:6</a> CXar tiele diras la Eternulo Cebaot:Haku sxiajn arbojn kaj arangxu remparon cxirkaux Jerusalem; cxi tiun urbon oni devas puni, gxi estas tute plena de malbonagoj.</p> 
 <p><a name="an_6:7">6:7</a> Kiel fonto elfluigas sian akvon, tiel gxi elfluigas el si malbonon; nur perforteco kaj rabado estas auxdataj en gxi, antaux Mi estas cxiam turmentado kaj batado.</p> 
 <p><a name="an_6:8">6:8</a> Prudentigxu, ho Jerusalem, por ke ne forigxu de vi Mia animo, por ke Mi ne faru vin dezerto, lando ne logxata.</p> 
 <p><a name="an_6:9">6:9</a> Tiele diras la Eternulo Cebaot:Oni kolektu la restajxon de Izrael kiel restajxon de vinberoj; eltiru kaj retiru vian manon, kiel sxirkolektanto de vinberoj super la korboj.</p> 
 <p><a name="an_6:10">6:10</a> Kun kiu Mi parolu, kiun Mi admonu, ke oni Min auxskultu? ilia orelo ne estas cirkumcidita, kaj ili ne povas auxdi. Jen la vorton de la Eternulo ili malsxatas; ili ne deziras gxin.</p> 
 <p><a name="an_6:11">6:11</a> Tial Mi plenigxis de kolero de la Eternulo, Mi ne plu povas toleri;  elversxu gxin sur la infanojn sur la strato kaj sur la interkonsiligxon de la junuloj; kiel viro, tiel ankaux virino estos kaptita, maljunulo kaj profundagxulo.</p> 
 <p><a name="an_6:12">6:12</a> Iliaj domoj transiros al aliuloj, ankaux la kampoj kaj la edzinoj; cxar Mi etendos Mian manon sur la logxantojn de la lando, diras la Eternulo.</p> 
 <p><a name="an_6:13">6:13</a> CXar cxiuj, de la malgrandaj gxis la grandaj, estas profitavidaj; kaj de la profetoj gxis la pastroj cxiuj faras malhonestajxon.</p> 
 <p><a name="an_6:14">6:14</a> Kaj la vundojn de Mia popolo ili kuracas per facilanimigo, dirante, ke cxio estas en bona stato, kvankam ne estas bona stato.</p> 
 <p><a name="an_6:15">6:15</a> CXu ili hontas, ke ili faras abomenindajxon? ili tute ne hontas, ili ecx ne povoscias rugxigxi; tial ili falos inter la falantoj, ili renversigxos,  kiam Mi vizitos ilin, diras la Eternulo.</p> 
 <p><a name="an_6:16">6:16</a> Tiele diras la Eternulo:Starigxu sur la vojoj kaj rigardu, kaj demandu pri la vojoj antikvaj, kia estas la bona vojo, kaj iru laux gxi kaj trovu ripozon por via animo. Sed ili diris:Ni ne iros.</p> 
 <p><a name="an_6:17">6:17</a> Kaj Mi starigis gardistojn super vi, dirante:Atentu la sonadon de la trumpeto. Sed ili diris:Ni ne atentos.</p> 
 <p><a name="an_6:18">6:18</a> Tial auxdu, ho popoloj, kaj sciu, ho komunumoj, kio farigxas cxe ili.</p> 
 <p><a name="an_6:19">6:19</a> Auxskultu, ho tero! jen Mi venigas malfelicxon sur cxi tiun popolon,  frukton de iliaj pensoj; cxar ili ne atentis Miajn vortojn, kaj Mian instruon ili forpusxis.</p> 
 <p><a name="an_6:20">6:20</a> Por kio Mi bezonas la olibanon venantan el SXeba, kaj la bonodoran kanon el malproksima lando? viaj bruloferoj ne placxas al Mi, kaj viaj bucxoferoj ne estas agrablaj al Mi.</p> 
 <p><a name="an_6:21">6:21</a> Tial tiele diras la Eternulo:Jen Mi metos antaux cxi tiu popolo falpusxilon, kaj sur gxi falpusxigxos kune patroj kaj filoj, najbaro kaj amiko pereos.</p> 
 <p><a name="an_6:22">6:22</a> Tiele diras la Eternulo:Jen venos popolo el norda lando, kaj granda nacio levigxos de la randoj de la tero.</p> 
 <p><a name="an_6:23">6:23</a> Pafarkon kaj lancon ili tenas forte; kruelaj ili estas kaj senkompataj;  ilia vocxo bruas kiel maro; sur cxevaloj ili rajdas, armite por la batalo kiel unu homo, kontraux vin, ho filino de Cion.</p> 
 <p><a name="an_6:24">6:24</a> Kiam ni auxdis pri ili, mallevigxis niaj manoj, teruro kaj doloro nin atakis kiel naskantinon.</p> 
 <p><a name="an_6:25">6:25</a> Ne eliru sur la kampon, ne iru sur la vojon, cxar la glavo de la malamiko vekas teruron cxirkauxe.</p> 
 <p><a name="an_6:26">6:26</a> Ho filino de Mia popolo! zonu vin per sakajxo, rulu vin en cindro,  funebru kiel pro sola filo, ploru maldolcxe, cxar subite venos sur nin la pereiganto.</p> 
 <p><a name="an_6:27">6:27</a> Kiel esploranton Mi starigis vin inter Mia popolo, fortan, ke vi ekkonu kaj esploru ilian vojon.</p> 
 <p><a name="an_6:28">6:28</a> CXiuj ili estas obstinaj defalintoj, kalumniantoj, kupro kaj fero; cxiuj ili estas degenerintoj.</p> 
 <p><a name="an_6:29">6:29</a> La blovilo bruldifektigxis, la plumbo malaperis en la fajro; vane fandis la fandisto:la malbonuloj ne apartigxis.</p> 
 <p><a name="an_6:30">6:30</a> Argxento rifuzita oni nomos ilin, cxar la Eternulo forrifuzis ilin.</p> 
 <p><a name="an_7:1">7:1</a> Jen estas la vorto, kiu aperis al Jeremia de la Eternulo:</p> 
 <p><a name="an_7:2">7:2</a> Starigxu en la pordego de la domo de la Eternulo, kaj tie proklamu cxi tiun vorton, kaj diru:Auxskultu la vorton de la Eternulo, cxiuj Judoj, kiuj venas en cxi tiun pordegon, por adorklinigxi al la Eternulo.</p> 
 <p><a name="an_7:3">7:3</a> Tiele diras la Eternulo Cebaot, Dio de Izrael:Plibonigu vian vojon kaj vian konduton; tiam Mi logxigos vin sur cxi tiu loko.</p> 
 <p><a name="an_7:4">7:4</a> Ne fidu la mensogajn vortojn, kiam oni diras al vi:CXi tie estas la templo de la Eternulo, la templo de la Eternulo, la templo de la Eternulo.</p> 
 <p><a name="an_7:5">7:5</a> Nur se vi plibonigos vian vojon kaj vian konduton, se vi agos juste unu rilate la alian,</p> 
 <p><a name="an_7:6">7:6</a> se vi ne premos fremdulon, orfon, kaj vidvinon, se vi ne versxos senkulpan sangon sur cxi tiu loko, kaj ne sekvos aliajn diojn por via malfelicxo:</p> 
 <p><a name="an_7:7">7:7</a> tiam Mi logxigos vin sur cxi tiu loko, en la lando, kiun Mi donis al viaj patroj, cxiam kaj eterne.</p> 
 <p><a name="an_7:8">7:8</a> Jen vi fidas la mensogajn vortojn, kiuj neniom helpas.</p> 
 <p><a name="an_7:9">7:9</a> SXtelante, mortigante, adultante, jxurante mensoge, incensante al Baal,  kaj sekvante aliajn diojn, kiujn vi ne konas,</p> 
 <p><a name="an_7:10">7:10</a> vi poste venas kaj starigxas antaux Mi en cxi tiu domo, kiu estas nomata per Mia nomo, kaj vi diras:Ni savigxis-kvankam vi plue faras cxiujn tiujn abomenindajxojn!</p> 
 <p><a name="an_7:11">7:11</a> CXu cxi tiun domon, kiu estas nomata per Mia nomo, vi rigardas kiel neston de rabistoj? Mi bone vidas tion, diras la Eternulo.</p> 
 <p><a name="an_7:12">7:12</a> Iru do al Mia loko en SXilo, kie Mi antauxe logxigis Mian nomon, kaj rigardu, kion Mi faris al gxi pro la malbonagoj de Mia popolo Izrael.</p> 
 <p><a name="an_7:13">7:13</a> Kaj nun, cxar vi faras cxiujn tiujn farojn, diras la Eternulo, kaj Mi de frua mateno cxiam parolas al vi, kaj vi ne auxskultas, Mi vokas vin, kaj vi ne respondas:</p> 
 <p><a name="an_7:14">7:14</a> tial al la domo, kiu estas nomata per Mia nomo kaj kiun vi fidas, kaj al la loko, kiun Mi donis al vi kaj al viaj patroj, Mi faros tiel, kiel Mi faris al SXilo.</p> 
 <p><a name="an_7:15">7:15</a> Mi forpusxos vin de antaux Mi, kiel Mi forpusxis cxiujn viajn fratojn,  la tutan idaron de Efraim.</p> 
 <p><a name="an_7:16">7:16</a> Kaj vi ne pregxu por cxi tiu popolo kaj ne direktu por ili supren krion kaj pregxon kaj ne klopodu antaux Mi, cxar Mi ne auxskultos vin.</p> 
 <p><a name="an_7:17">7:17</a> CXu vi ne vidas, kion ili faras en la urboj de Judujo kaj sur la stratoj de Jerusalem?</p> 
 <p><a name="an_7:18">7:18</a> La filoj kolektas la lignon, kaj la patroj ekbruligas la fajron, kaj la virinoj knedas la paston, por fari kukojn por la regxino de la cxielo, kaj ili faras versxoferojn al aliaj dioj, por cxagreni Min.</p> 
 <p><a name="an_7:19">7:19</a> Sed cxu Min ili cxagrenas? diras la Eternulo; cxu ne sin mem, por hontigi sian vizagxon?</p> 
 <p><a name="an_7:20">7:20</a> Tial tiele diras la Sinjoro, la Eternulo:Jen Mia kolero kaj indigno elversxigxos sur cxi tiun lokon, sur la homojn kaj sur la brutojn kaj sur la arbojn de la kampo kaj sur la fruktojn de la tero; gxi ekflamos kaj ne estingigxos.</p> 
 <p><a name="an_7:21">7:21</a> Tiele diras la Eternulo Cebaot, Dio de Izrael:Aldonu viajn bruloferojn al viaj bucxoferoj, kaj mangxu la viandon;</p> 
 <p><a name="an_7:22">7:22</a> cxar Mi ne parolis al viaj patroj kaj Mi ne ordonis al ili pri bruloferoj kaj bucxoferoj en la tago, kiam Mi elkondukis ilin el la lando Egipta;</p> 
 <p><a name="an_7:23">7:23</a> nur cxi tion Mi ordonis al ili:Auxskultu Mian vocxon, kaj Mi estos via Dio, kaj vi estos Mia popolo, kaj iru laux la tuta vojo, kiun Mi montros al vi, por ke estu al vi bone.</p> 
 <p><a name="an_7:24">7:24</a> Sed ili ne auxskultis kaj ne alklinis sian orelon, ili agis laux siaj propraj pensoj, laux la obstineco de sia malbona koro, kaj ili iris malantauxen, ne antauxen.</p> 
 <p><a name="an_7:25">7:25</a> De post la tago, kiam viaj patroj eliris el la lando Egipta, gxis la nuna tago Mi sendadis al vi cxiujn Miajn servantojn, la profetojn, cxiutage Mi sendis;</p> 
 <p><a name="an_7:26">7:26</a> sed ili ne auxskultis Min kaj ne alklinis sian orelon, ili obstinigis sian nukon, agis pli malbone ol iliaj patroj.</p> 
 <p><a name="an_7:27">7:27</a> Kaj kiam vi diros al ili cxion cxi tion, ili ne auxskultos vin; kiam vi vokos ilin, ili ne respondos al vi.</p> 
 <p><a name="an_7:28">7:28</a> Diru do al ili:Jen estas popolo, kiu ne auxskultas la vocxon de la Eternulo, sia Dio, kaj ne akceptas moralinstruon; la kredo malaperis kaj estas ekstermita el ilia busxo.</p> 
 <p><a name="an_7:29">7:29</a> Detondu viajn harojn kaj forjxetu ilin, kantu funebran kanton sur la altajxoj; cxar la Eternulo forrifuzis kaj forpusxis la generacion, kiun Li koleras.</p> 
 <p><a name="an_7:30">7:30</a> CXar la filoj de Jehuda faras malbonon antaux Miaj okuloj, diras la Eternulo; siajn abomenindajxojn ili metis en la domon, kiu estas nomata per Mia nomo, por malpurigi gxin.</p> 
 <p><a name="an_7:31">7:31</a> Ili arangxis altajxojn de Tofet en la valo de la filo de Hinom, por bruligi siajn filojn kaj siajn filinojn en fajro, kion Mi ne ordonis kaj kio neniam estis en Miaj pensoj.</p> 
 <p><a name="an_7:32">7:32</a> Pro tio jen venos tempo, diras la Eternulo, kiam oni jam nomos tion ne Tofet kaj valo de la filo de Hinom, sed valo de mortigado, kaj en Tofet oni enterigos mortintojn, cxar mankos alia loko.</p> 
 <p><a name="an_7:33">7:33</a> Kaj la kadavroj de cxi tiu popolo estos mangxajxo por la birdoj de la cxielo kaj por la bestoj de la tero, kiujn neniu fortimigos.</p> 
 <p><a name="an_7:34">7:34</a> Kaj Mi cxesigos en la urboj de Judujo kaj sur la stratoj de Jerusalem la sonojn de gxojo kaj la sonojn de gajeco, la vocxon de fiancxo kaj la vocxon de fiancxino; cxar la lando farigxos dezerto.</p> 
 <p><a name="an_8:1">8:1</a> En tiu tempo, diras la Eternulo, oni eljxetos el iliaj tomboj la ostojn de la regxoj de Judujo kaj la ostojn de gxiaj princoj kaj la ostojn de la pastroj kaj la ostojn de la profetoj kaj la ostojn de la logxantoj de Jerusalem;</p> 
 <p><a name="an_8:2">8:2</a> kaj oni disjxetos ilin antaux la suno kaj antaux la luno kaj antaux la tuta armeo de la cxielo, kiujn ili amis, al kiuj ili servis, kiujn ili sekvis, kiujn ili sercxis, kaj al kiuj ili adorklinigxis; oni ne kolektos ilin kaj ne enterigos ilin, sed ili estos kiel sterko sur la suprajxo de la tero.</p> 
 <p><a name="an_8:3">8:3</a> Kaj preferos la morton ol la vivon cxiuj restintoj, kiuj restos el tiu malbona gento, kiuj restos en cxiuj lokoj, sur kiujn Mi dispelis ilin, diras la Eternulo Cebaot.</p> 
 <p><a name="an_8:4">8:4</a> Kaj diru al ili:Tiele diras la Eternulo:CXu se oni falis, oni ne levigxas? cxu se oni devojigxis, oni ne volas reveni?</p> 
 <p><a name="an_8:5">8:5</a> Kial do cxi tiu popolo en Jerusalem defalis per defalo obstina? ili forte sin tenas je la malverajxo kaj ne volas sin konverti.</p> 
 <p><a name="an_8:6">8:6</a> Mi atentis kaj auxskultis, sed ili parolas nenion gxustan; neniu pentas sian malbonecon, dirante:Kion mi faris? CXiu fordonis sin al sia kurado, kiel cxevalo, kiu flugrapide kuras en la batalon.</p> 
 <p><a name="an_8:7">8:7</a> Ecx cikonio sub la cxielo scias sian tempon, turto, hirundo, kaj gruo observas la tempon, kiam ili devas veni; sed Mia popolo ne scias la legxon de la Eternulo.</p> 
 <p><a name="an_8:8">8:8</a> Kiel vi diras:Ni estas sagxuloj, kaj ni havas antaux ni la instruon de la Eternulo? GXi farigxis ja mensogajxo per la mensoga skribilo de la skribistoj.</p> 
 <p><a name="an_8:9">8:9</a> Per honto kovris sin la sagxuloj, konfuzigxis kaj implikigxis; jen ili forrifuzis la vorton de la Eternulo, kian do sagxecon ili havas?</p> 
 <p><a name="an_8:10">8:10</a> Tial Mi fordonos iliajn edzinojn al aliuloj, iliajn kampojn al venkintoj; cxar de malgrandulo gxis grandulo ili cxiuj estas profitavidaj, de profeto gxis pastro ili cxiuj faras malhonestajxon.</p> 
 <p><a name="an_8:11">8:11</a> Kaj la vundojn de la filino de Mia popolo ili kuracas per facilanimigo,  dirante, ke cxio estas en bona stato, kvankam ne estas bona stato.</p> 
 <p><a name="an_8:12">8:12</a> CXu ili hontas, ke ili faras abomenindajxon? ili tute ne hontas, ili ecx ne povoscias rugxigxi; tial ili falos inter la falantoj, ili renversigxos,  kiam Mi vizitos ilin, diras la Eternulo.</p> 
 <p><a name="an_8:13">8:13</a> Mi plene sxirkolektos ilin, diras la Eternulo; ne restos beroj sur la vinberbrancxo nek figoj sur la figarbo, kaj la folioj forvelkos, kaj Mi donos al ili plenan pereon.</p> 
 <p><a name="an_8:14">8:14</a> Por kio ni sidas? kolektigxu, kaj ni iru en la fortikigitajn urbojn, kaj ni tie pereu; cxar la Eternulo, nia Dio, pereigas nin kaj trinkigas al ni akvon maldolcxan pro tio, ke ni pekis antaux la Eternulo.</p> 
 <p><a name="an_8:15">8:15</a> Ni esperis pacon, sed venas nenio bona; ni esperis tempon de resanigxo,  sed jen estas teruro.</p> 
 <p><a name="an_8:16">8:16</a> El la regiono de Dan oni auxdas spiregadon de iliaj cxevaloj; de la blekegado de iliaj fortaj cxevaloj tremas la tuta tero; ili iras, kaj ili formangxos la teron, kaj tion, kio estas sur gxi, la urbon kaj gxiajn logxantojn.</p> 
 <p><a name="an_8:17">8:17</a> CXar jen Mi sendos sur vin serpentojn, vipurojn, kiujn oni ne povas sorcxligi, kaj ili pikos vin, diras la Eternulo.</p> 
 <p><a name="an_8:18">8:18</a> Mia malgxojo estas super cxiuj malgxojoj, mia koro en mi doloras.</p> 
 <p><a name="an_8:19">8:19</a> Jen mi auxdas kriadon de la filino de mia popolo el lando malproksima:CXu jam ne ekzistas la Eternulo en Cion? cxu gxia Regxo ne estas en gxi? Sed kial ili kolerigis min per siaj idoloj, per fremdaj vantajxoj?</p> 
 <p><a name="an_8:20">8:20</a> Pasis la rikolto, finigxis la somero, sed ni ne ricevis helpon.</p> 
 <p><a name="an_8:21">8:21</a> La malfelicxo de mia popolo min afliktas, mi malgxojas, mi sentas teruron.</p> 
 <p><a name="an_8:22">8:22</a> CXu ne ekzistas balzamo en Gilead? cxu ne ekzistas tie kuracisto? kial do ne venas resanigxo al la filino de mia popolo?</p> 
 <p><a name="an_9:1">9:1</a> Ho, se mia kapo havus suficxe da akvo kaj miaj okuloj estus fonto da larmoj! tage kaj nokte mi priplorus la mortigitojn el mia popolo.</p> 
 <p><a name="an_9:2">9:2</a> Ho, se mi havus en la dezerto rifugxejon por migrantoj! tiam mi forlasus mian popolon kaj forirus de ili, cxar ili cxiuj estas adultuloj, amaso da perfiduloj.</p> 
 <p><a name="an_9:3">9:3</a> Per siaj langoj ili pafas mensogon kiel per pafarko, ne por vero ili fortigxas sur la tero; ili iras de malbonago al malbonago, kaj Min ili ne konas, diras la Eternulo.</p> 
 <p><a name="an_9:4">9:4</a> Gardu vin unu kontraux alia, kaj fidu neniun fraton; cxar cxiu frato insidas, kaj cxiu proksimulo disportas kalumniojn.</p> 
 <p><a name="an_9:5">9:5</a> Unu trompas alian, kaj veron ili ne parolas; ili lernigis sian langon paroli malveron, ili lacigxas de malbonagado.</p> 
 <p><a name="an_9:6">9:6</a> Vi logxas meze de malhonesteco; pro malhonesteco ili ne volas koni Min,  diras la Eternulo.</p> 
 <p><a name="an_9:7">9:7</a> Tial tiele diras la Eternulo Cebaot:Jen Mi fandos kaj elprovos ilin; cxar kiel alie Mi povas agi kun la filino de Mia popolo?</p> 
 <p><a name="an_9:8">9:8</a> Ilia lango estas vundanta sago, gxi parolas trompe; per sia busxo ili afable salutas sian proksimulon, sed en sia koro ili faras insidon kontraux li.</p> 
 <p><a name="an_9:9">9:9</a> CXu pro tio Mi povas ne puni ilin? diras la Eternulo; cxu al tia popolo Mia animo ne vengxos?</p> 
 <p><a name="an_9:10">9:10</a> Pri la montoj Mi ploros, kaj pri la kabanoj en la dezerto Mi kantos funebre; cxar ili estas tiel bruligitaj, ke jam neniu migranto en ilin eniras, kaj oni jam ne auxdas blekadon de brutoj; de la birdoj de la cxielo gxis la brutoj cxio diskuris, foriris.</p> 
 <p><a name="an_9:11">9:11</a> Mi faros Jerusalemon amaso da sxtonoj, logxejo de sxakaloj; kaj la urbojn de Judujo Mi dezertigos tiel, ke estos en ili neniu logxanto.</p> 
 <p><a name="an_9:12">9:12</a> CXu ekzistas homo sagxa, kiu komprenus tion kaj klarigus tion, kion diras al li la busxo de la Eternulo, pro kio la lando pereis kaj estas bruldetruita kiel dezerto tiel, ke neniu iras tra gxi?</p> 
 <p><a name="an_9:13">9:13</a> Kaj la Eternulo diris:Pro tio, ke ili forlasis Mian instruon, kiun Mi donis al ili, kaj ne auxskultis Mian vocxon kaj ne sekvis gxin,</p> 
 <p><a name="an_9:14">9:14</a> sed sekvis la obstinecon de sia koro kaj la Baalojn, kiel lernigis al ili iliaj patroj:</p> 
 <p><a name="an_9:15">9:15</a> tial tiele diras la Eternulo Cebaot, Dio de Izrael:Jen Mi mangxigos al tiu popolo vermuton kaj trinkigos al ili akvon maldolcxan;</p> 
 <p><a name="an_9:16">9:16</a> kaj Mi dissemos ilin inter popoloj, kiujn ne konis ili nek iliaj patroj;  kaj Mi sendos post ilin glavon, gxis Mi tute ekstermos ilin.</p> 
 <p><a name="an_9:17">9:17</a> Tiele diras la Eternulo Cebaot:Sercxu kaj voku ploristinojn, ke ili venu; sendu voki lertulinojn en tia afero, ke ili venu.</p> 
 <p><a name="an_9:18">9:18</a> Ili rapidu kaj komencu funebran ploradon pri ni, por ke el niaj okuloj ekfluu larmoj kaj de niaj palpebroj ekversxigxu akvo.</p> 
 <p><a name="an_9:19">9:19</a> Vocxo de funebra plorado estos auxdata el Cion:Kiele ni estas ruinigitaj! kiele ni estas kovritaj de honto! cxar ni forlasis nian landon kaj estas eljxetitaj el niaj logxejoj.</p> 
 <p><a name="an_9:20">9:20</a> Auxskultu do, ho virinoj, la vorton de la Eternulo, kaj via orelo enprenu la vorton el Lia busxo:Lernigu al viaj filinoj funebran ploradon kaj unu al alia funebran kantadon.</p> 
 <p><a name="an_9:21">9:21</a> CXar la morto eniras en niajn fenestrojn kaj venas en niajn palacojn,  por ekstermi infanojn de ekstere, junulojn de la stratoj.</p> 
 <p><a name="an_9:22">9:22</a> Diru, ke tiele diras la Eternulo:La kadavroj de homoj falos kiel sterko sur la kampojn kaj kiel garboj malantaux la rikoltanto, kaj neniu ilin enkolektos.</p> 
 <p><a name="an_9:23">9:23</a> Tiele diras la Eternulo:Ne fieru sagxulo pri sia sagxeco, ne fieru fortulo pri sia forteco, ne fieru ricxulo pri sia ricxeco;</p> 
 <p><a name="an_9:24">9:24</a> sed kiu volas fieri, tiu fieru nur pri tio, ke li komprenas kaj konas Min, ke Mi estas la Eternulo, kiu faras korfavorajxon, jugxon, kaj justajxon sur la tero; cxar cxi tio placxas al Mi, diras la Eternulo.</p> 
 <p><a name="an_9:25">9:25</a> Jen venos tagoj, diras la Eternulo, kiam Mi punvizitos cxiujn cirkumciditajn kaj necirkumciditajn,</p> 
 <p><a name="an_9:26">9:26</a> Egiptujon, Judujon, Edomon, la Amonidojn, Moabon, kaj cxiujn, kiuj tondas la harojn sur la tempioj kaj kiuj logxas en la dezerto; cxar cxiuj popoloj havas necirkumciditan prepucion, sed la tuta domo de Izrael havas necirkumciditan koron.</p> 
 <p><a name="an_10:1">10:1</a> Auxskultu la vorton, kiun diras pri vi la Eternulo, ho domo de Izrael!</p> 
 <p><a name="an_10:2">10:2</a> Tiele diras la Eternulo:Ne lernu la konduton de la nacioj, kaj ne timu la signojn de la cxielo, kiel la nacioj ilin timas.</p> 
 <p><a name="an_10:3">10:3</a> CXar la arangxoj de la nacioj estas vantajxo:ili dehakas arbon en la arbaro, kaj cxarpentisto prilaboras gxin per hakilo;</p> 
 <p><a name="an_10:4">10:4</a> ili ornamas gxin per argxento kaj oro, fortikigas per najloj kaj marteloj, por ke gxi ne disfalu.</p> 
 <p><a name="an_10:5">10:5</a> Ili estas kiel kolono cxirkauxforgxita; ili ne parolas, oni portas ilin,  cxar ili ne povas iri. Ne timu ilin, cxar ili ne faras malbonon, tiel same,  kiel ili ne povas fari bonon.</p> 
 <p><a name="an_10:6">10:6</a> Sed simila al Vi, ho Eternulo, ekzistas neniu; granda Vi estas, kaj granda estas Via nomo en potenco.</p> 
 <p><a name="an_10:7">10:7</a> Kiu povas ne timi Vin, ho Regxo de la popoloj? al Vi tio decas, cxar inter cxiuj sagxuloj de la nacioj kaj en cxiuj iliaj regnoj ekzistas neniu simila al Vi.</p> 
 <p><a name="an_10:8">10:8</a> CXiuj ili malsagxigxis kaj idiotigxis, cxar ligno donas ja nur vantajxan instruon.</p> 
 <p><a name="an_10:9">10:9</a> Foliigita argxento estas venigita el Tasxisx kaj oro el Ufaz,  laboritajxo de artisto kaj de la manoj de fandisto; blua kaj purpura sxtofo estas ilia vesto, cxio estas faritajxo de lertuloj.</p> 
 <p><a name="an_10:10">10:10</a> Sed la Eternulo estas Dio vera, Li estas Dio vivanta kaj Regxo eterna;  de Lia kolero tremas la tero, kaj la nacioj ne povas elteni Lian indignon.</p> 
 <p><a name="an_10:11">10:11</a> Diru do al ili:La dioj, kiuj ne kreis la cxielon kaj la teron, pereos de sur la tero kaj sub la cxielo.</p> 
 <p><a name="an_10:12">10:12</a> Li kreis la teron per Sia forto, arangxis la mondon per Sia sagxo, kaj per Sia prudento etendis la cxielon.</p> 
 <p><a name="an_10:13">10:13</a> Kiam Li eksonigas Sian vocxon, kolektigxas multego da akvo en la cxielo; Li levas la nubojn de la randoj de la tero, Li aperigas fulmojn inter la pluvo, kaj elirigas la venton el Siaj trezorejoj.</p> 
 <p><a name="an_10:14">10:14</a> Malsagxigxis cxiu homo kun sia sciado, per honto kovrigxis cxiu fandisto kun sia statuo; cxar lia fanditajxo estas malverajxo, gxi ne havas en si spiriton.</p> 
 <p><a name="an_10:15">10:15</a> Tio estas vantajxo, faro de eraro; kiam ili estos vizititaj, ili pereos.</p> 
 <p><a name="an_10:16">10:16</a> Ne simila al ili estas Tiu, kiun havas Jakob; cxar Li estas la kreinto de cxio, kaj Izrael estas la gento de Lia heredo; Eternulo Cebaot estas Lia nomo.</p> 
 <p><a name="an_10:17">10:17</a> Forprenu de la tero vian komercajxon, vi, kiu logxas en fortikajxo;</p> 
 <p><a name="an_10:18">10:18</a> cxar tiele diras la Eternulo:Jen Mi cxi tiun fojon eljxetos la logxantojn de la lando, kaj Mi premos ilin, ke ili sentos kaj diros:</p> 
 <p><a name="an_10:19">10:19</a> Ho ve al mi en mia malfelicxo! neresanigebla estas mia vundo. Kaj mi pensis, ke tio estas mia malsano, kiun mi devas elporti.</p> 
 <p><a name="an_10:20">10:20</a> Mia tendo estas ruinigita, kaj cxiuj miaj sxnuroj estas dissxiritaj;  miaj infanoj foriris de mi kaj forestas; estas jam neniu, kiu povus starigi mian tendon kaj pendigi miajn kurtenojn.</p> 
 <p><a name="an_10:21">10:21</a> CXar la pasxtistoj malsagxigxis kaj ne sercxis la Eternulon; tial ili nenion komprenas kaj ilia tuta pasxtataro estas dispelita.</p> 
 <p><a name="an_10:22">10:22</a> Jen venas lauxta krio kaj granda bruo el norda lando, por fari la urbojn de Judujo ruinoj, logxejo de sxakaloj.</p> 
 <p><a name="an_10:23">10:23</a> Mi scias, ho Eternulo, ke la vojo de homo estas ne laux lia volo, ke homo iranta ne povas libere direkti siajn pasxojn.</p> 
 <p><a name="an_10:24">10:24</a> Punu min, ho Eternulo, sed lauxjugxe, ne en Via kolero, por ke Vi min ne tro dispremu.</p> 
 <p><a name="an_10:25">10:25</a> Elversxu Vian koleron sur tiujn naciojn, kiuj Vin ne konas, kaj sur la gentojn, kiuj ne vokas Vian nomon; cxar ili formangxis Jakobon, englutis lin,  ekstermis lin, kaj dezertigis lian logxejon.</p> 
 <p><a name="an_11:1">11:1</a> Jen estas la vorto, kiu aperis al Jeremia de la Eternulo:</p> 
 <p><a name="an_11:2">11:2</a> Auxskultu la vortojn de cxi tiu interligo, kaj raportu ilin al la Judoj kaj al la logxantoj de Jerusalem.</p> 
 <p><a name="an_11:3">11:3</a> Kaj diru al ili:Tiele diras la Eternulo, Dio de Izrael:Malbenita estu la homo, kiu ne auxskultos la vortojn de cxi tiu interligo,</p> 
 <p><a name="an_11:4">11:4</a> kiun Mi donis al viaj patroj, kiam Mi elkondukis ilin el la lando Egipta, el la fera forno, dirante:Obeu Mian vocxon, kaj faru cxion, kion Mi ordonas al vi; kaj vi estos Mia popolo, kaj Mi estos via Dio;</p> 
 <p><a name="an_11:5">11:5</a> por ke plenumigxu la jxuro, kiun Mi jxuris al viaj patroj, ke Mi donos al ili landon, kie fluas lakto kaj mielo, kiel tio estas nun. Kaj mi respondis kaj diris:Tiel estu, ho Eternulo.</p> 
 <p><a name="an_11:6">11:6</a> Kaj la Eternulo diris al mi:Proklamu cxiujn cxi tiujn vortojn en la urboj de Judujo kaj sur la stratoj de Jerusalem, dirante:Auxskultu la vortojn de cxi tiu interligo kaj plenumu ilin.</p> 
 <p><a name="an_11:7">11:7</a> CXar Mi klare avertis viajn patrojn, kiam Mi elkondukis ilin el la lando Egipta, gxis la nuna tago, Mi konstante avertadis ilin, dirante:Auxskultu Mian vocxon.</p> 
 <p><a name="an_11:8">11:8</a> Sed ili ne auxskultis kaj ne alklinis sian orelon, cxiu sekvis la obstinecon de sia malbona koro; kaj tial Mi venigis sur ilin cxion, kio estas dirita en cxi tiu interligo, kiun Mi ordonis plenumi, sed kiun ili ne plenumis.</p> 
 <p><a name="an_11:9">11:9</a> Kaj la Eternulo diris al mi:Farigxis ribelo cxe la Judoj kaj cxe la logxantoj de Jerusalem;</p> 
 <p><a name="an_11:10">11:10</a> ili returnis sin al la malbonagoj de siaj prapatroj, kiuj ne volis obei Miajn vortojn kaj sekvis aliajn diojn, servante al ili; la domo de Izrael kaj la domo de Jehuda rompis Mian interligon, kiun Mi faris kun iliaj patroj.</p> 
 <p><a name="an_11:11">11:11</a> Tial tiele diras la Eternulo:Jen Mi venigos sur ilin malfelicxon, el kiu ili ne povos liberigxi; kaj ili krios al Mi, sed Mi ne auxskultos ilin.</p> 
 <p><a name="an_11:12">11:12</a> Tiam la urboj de Judujo kaj la logxantoj de Jerusalem iros kaj krios al tiuj dioj, al kiuj ili incensas, sed tiuj ne helpos ilin en la tempo de ilia malfelicxo.</p> 
 <p><a name="an_11:13">11:13</a> CXar kiom da urboj, tiom da dioj vi havas, ho Jehuda; kaj kiom da stratoj estas en Jerusalem, tiom da hontindaj altaroj vi starigis, por incensi al Baal.</p> 
 <p><a name="an_11:14">11:14</a> Kaj vi ne pregxu por cxi tiu popolo kaj ne direktu por ili supren peton kaj pregxon; cxar Mi ne auxskultos, kiam ili vokos al Mi en la tempo de sia malfelicxo.</p> 
 <p><a name="an_11:15">11:15</a> Por kio, Mia kara, vi faras en Mia domo la multajn artifikojn kaj alportas la sanktan viandon, se vi farigxas cxiam pli malbona kaj ankoraux gxojas pri tio?</p> 
 <p><a name="an_11:16">11:16</a> La Eternulo nomis vin verda, bela, fruktoricxa olivarbo; sed kun granda bruo ekbruligis gxin fajro, kaj gxiaj brancxoj difektigxis.</p> 
 <p><a name="an_11:17">11:17</a> La Eternulo Cebaot, kiu plantis vin, dekretis por vi malbonon pro la malbono de la domo de Izrael kaj de la domo de Jehuda, kiun ili faris,  kolerigante Min per la incensado al Baal.</p> 
 <p><a name="an_11:18">11:18</a> Vi, ho Eternulo, sciigis tion al mi, por ke mi sciu; Vi montris al mi iliajn farojn.</p> 
 <p><a name="an_11:19">11:19</a> Kaj mi, kiel milda sxafido, kondukata al la bucxo, ne sciis, ke ili havas malbonajn intencojn kontraux mi, dirante:Ni ekstermu la arbon kun gxiaj fruktoj, ni elhaku gxin el la tero de la vivo, por ke lia nomo ne plu estu rememorata.</p> 
 <p><a name="an_11:20">11:20</a> Sed Vi, ho Eternulo Cebaot, kiu jugxas juste, kiu esploras la internon kaj la koron, vidigu al mi Vian vengxon kontraux ili, cxar al Vi mi transdonis mian proceson.</p> 
 <p><a name="an_11:21">11:21</a> Tial tiele diras la Eternulo pri la logxantoj de Anatot, kiuj sercxas vian animon, kaj diras:Ne profetu al ni en la nomo de la Eternulo, por ke vi ne mortu de niaj manoj;</p> 
 <p><a name="an_11:22">11:22</a> tiele diras la Eternulo Cebaot:Jen Mi punvizitos ilin; la junuloj mortos de glavo, iliaj filoj kaj filinoj mortos de malsato.</p> 
 <p><a name="an_11:23">11:23</a> Kaj neniu restos el ili, cxar Mi venigos malfelicxon sur la logxantojn de Anatot en la jaro, kiam Mi punvizitos ilin.</p> 
 <p><a name="an_12:1">12:1</a> Vi estos prava, ho Eternulo, kiam mi procesos kun Vi; tamen mi parolos kun Vi pri justeco:kial la vojo de malpiuloj estas sukcesa kaj cxiuj perfiduloj vivas trankvile?</p> 
 <p><a name="an_12:2">12:2</a> Vi plantis ilin, kaj ili ricevis fortajn radikojn, ili kreskas kaj donas fruktojn; proksima Vi estas en ilia busxo, sed malproksima de ilia interno.</p> 
 <p><a name="an_12:3">12:3</a> Sed min, ho Eternulo, Vi konas; Vi vidis kaj esploris, kia estas mia koro koncerne Vin. Pelu ilin, kiel sxafojn al la bucxo, kaj apartigu ilin por la tago de mortigo.</p> 
 <p><a name="an_12:4">12:4</a> Kiel longe Vi tenos la landon en malgxojo kaj la herbo sur cxiuj kampoj velkos? Brutoj kaj birdoj pereas pro la malboneco de gxiaj logxantoj, kiuj diras:Li ne scias, kio estos al ni.</p> 
 <p><a name="an_12:5">12:5</a> Se vi kuras kun piedirantoj kaj ili vin lacigas, kiel do vi povas konkuri kun cxevaloj? se vi esperas trovi sendangxerecon en lando paca, kion vi faros cxe la majesta Jordan?</p> 
 <p><a name="an_12:6">12:6</a> CXar ecx viaj fratoj kaj la domo de via patro agas perfide kontraux vi,  krias post vi plenvocxe. Ne fidu ilin, ecx se ili parolos al vi bone.</p> 
 <p><a name="an_12:7">12:7</a> Mi forlasis Mian domon, Mi foriris de Mia heredajxo; tion, kio estis kara por Mia animo, Mi fordonis en la manojn de gxiaj malamikoj.</p> 
 <p><a name="an_12:8">12:8</a> Mia heredajxo farigxis por Mi kiel leono en la arbaro:gxi ekblekegis kontraux Mi, tial Mi gxin ekmalamis.</p> 
 <p><a name="an_12:9">12:9</a> Mia heredajxo farigxis kiel diverskolora rabobirdo, kiun cxirkauxe atakis aliaj rabobirdoj. Venu, kolektigxu, cxiuj bestoj de la kampo, venu,  por formangxi gxin.</p> 
 <p><a name="an_12:10">12:10</a> Multo da pasxtistoj ruinigis Mian vinbergxardenon, dispremis per la piedoj Mian kampoparton, Mian plej amatan kampoparton ili faris senfrukta dezerto.</p> 
 <p><a name="an_12:11">12:11</a> Ili faris gxin dezerto, kaj gxia dezerteco plendas antaux Mi; la tuta lando estas dezertigita, kaj neniu zorgas pri tio.</p> 
 <p><a name="an_12:12">12:12</a> Sur cxiujn altajxojn en la dezerto venis ruinigantoj, cxar la glavo de la Eternulo ekstermas cxion de unu rando de la lando gxis la alia; neniu karno estas indulgata.</p> 
 <p><a name="an_12:13">12:13</a> Ili semis tritikon, sed rikoltis dornojn; ili elspezis, sed ne profitis; viaj enspezoj estos hontindaj, pro la flama kolero de la Eternulo.</p> 
 <p><a name="an_12:14">12:14</a> Tiele diras la Eternulo pri cxiuj malbonaj najbaroj, kiuj tusxis la posedajxon, kiun Mi heredigis al Mia popolo Izrael:Jen Mi elsxiros ilin el ilia lando, kaj la domon de Jehuda Mi eltiros el inter ili.</p> 
 <p><a name="an_12:15">12:15</a> Kaj kiam Mi estos elsxirinta ilin, Mi denove kompatos ilin kaj revenigos cxiun al lia heredajxo kaj cxiun en lian landon.</p> 
 <p><a name="an_12:16">12:16</a> Kaj se ili lernos la agmanieron de Mia popolo, por jxuri per Mia nomo:Kiel vivas la Eternulo, simile al tio, kiel ili lernigis al Mia popolo jxuri per Baal, tiam ili estos konstrue arangxitaj inter Mia popolo.</p> 
 <p><a name="an_12:17">12:17</a> Sed se ili ne auxskultos, tiam Mi tute elsxiros tiun popolon kaj ekstermos gxin, diras la Eternulo.</p> 
 <p><a name="an_13:1">13:1</a> Tiele diris al mi la Eternulo:Iru, acxetu al vi tolan zonon kaj metu gxin sur viajn lumbojn, sed en akvon gxin ne metu.</p> 
 <p><a name="an_13:2">13:2</a> Kaj mi acxetis la zonon konforme al la vorto de la Eternulo kaj metis gxin sur miajn lumbojn.</p> 
 <p><a name="an_13:3">13:3</a> Kaj duafoje aperis al mi la vorto de la Eternulo, dirante:</p> 
 <p><a name="an_13:4">13:4</a> Prenu la zonon, kiun vi acxetis, kiu estas sur viaj lumboj, levigxu kaj iru al Euxfrato, kaj kasxu gxin tie en fendo de roko.</p> 
 <p><a name="an_13:5">13:5</a> Kaj mi iris kaj kasxis gxin apud Euxfrato, kiel la Eternulo al mi ordonis.</p> 
 <p><a name="an_13:6">13:6</a> Post longa tempo la Eternulo diris al mi:Levigxu, iru al Euxfrato, kaj prenu de tie la zonon, pri kiu Mi ordonis al vi, ke vi kasxu gxin tie.</p> 
 <p><a name="an_13:7">13:7</a> Kaj mi iris al Euxfrato, elfosis kaj prenis la zonon el la loko, kie mi gxin kasxis; kaj jen montrigxis, ke la zono tute putrigxis kaj jam por nenio tauxgas.</p> 
 <p><a name="an_13:8">13:8</a> Kaj aperis al mi la vorto de la Eternulo, dirante:</p> 
 <p><a name="an_13:9">13:9</a> Tiele diras la Eternulo:Tiele Mi putrigos la fieron de Jehuda kaj la grandan fieron de Jerusalem.</p> 
 <p><a name="an_13:10">13:10</a> Tiu malbona popolo, kiu ne volas obei Miajn vortojn, kiu sekvas la obstinecon de sia koro, kaj sekvas aliajn diojn, servante al ili kaj adorklinigxante al ili, farigxos kiel cxi tiu zono, kiu jam tauxgas por nenio.</p> 
 <p><a name="an_13:11">13:11</a> Kiel zono estas alligata al la lumboj de homo, tiel Mi alligis al Mi la tutan domon de Izrael kaj la tutan domon de Jehuda, diras la Eternulo, por ke ili estu Mia popolo, Mia nomo, gloro, kaj ornamo; sed ili ne obeis.</p> 
 <p><a name="an_13:12">13:12</a> Kaj diru al ili cxi tion:Tiele diras la Eternulo, Dio de Izrael:CXiu vinkrucxo estos plenigata de vino. Ili diros al vi:CXu ni ne scias, ke cxiu vinkrucxo estos plenigata de vino?</p> 
 <p><a name="an_13:13">13:13</a> Sed vi diru al ili:Tiele diras la Eternulo:Jen Mi plenigos gxis ebrieco cxiujn logxantojn de cxi tiu lando, la regxojn, kiuj sidas sur la trono de David, la pastrojn, la profetojn, kaj cxiujn logxantojn de Jerusalem;</p> 
 <p><a name="an_13:14">13:14</a> kaj Mi interfrapigos ilin reciproke, la patrojn kaj la filojn kune,  diras la Eternulo, Mi ne kompatos, ne preterlasos, ne indulgos, ekstermante ilin.</p> 
 <p><a name="an_13:15">13:15</a> Auxskultu kaj atentu; ne tenu vin alte, cxar la Eternulo parolas.</p> 
 <p><a name="an_13:16">13:16</a> Donu honoron al la Eternulo, via Dio, antaux ol Li venigos mallumon,  kaj antaux ol viaj piedoj falpusxigxos sur la mallumaj montoj; tiam vi atendos lumon, sed Li donos anstataux gxi ombron de morto, densan nebulon.</p> 
 <p><a name="an_13:17">13:17</a> Se vi ne auxskultos, tiam mia animo kasxe ploros pro via fiero, gxi ploros maldolcxe, kaj el miaj okuloj fluegos larmoj, cxar kaptita estos la pasxtataro de la Eternulo.</p> 
 <p><a name="an_13:18">13:18</a> Diru al la regxo kaj al la regxino:Sidigxu pli malalte, cxar la krono de via majesto defalis de via kapo.</p> 
 <p><a name="an_13:19">13:19</a> La sudaj urboj estas fermitaj, kaj neniu ilin malfermos; la tuta Judujo estas forkondukita en kaptitecon, gxi tuta estas forkondukita.</p> 
 <p><a name="an_13:20">13:20</a> Levu viajn okulojn, kaj rigardu tiujn, kiuj venas de nordo. Kie estas la pasxtataro, kiu estas komisiita al vi, via bela sxafaro?</p> 
 <p><a name="an_13:21">13:21</a> Kion vi diros, kiam Li punvizitos vin? vi lernigis ja ilin esti kontraux vi, esti cxefoj kaj ordonantoj. CXu ne atakos vin doloroj kiel naskantan virinon?</p> 
 <p><a name="an_13:22">13:22</a> Eble vi diros en via koro:Pro kio trafis min cxi tio? Pro la multo de viaj malbonagoj estas levitaj la randoj de viaj vestoj kaj malhonoritaj viaj kalkanoj.</p> 
 <p><a name="an_13:23">13:23</a> CXu negro povas sxangxi sian hauxton aux leopardo siajn makulojn? tiel ankaux vi, cxu vi povas fari bonon, alkutimigxinte al malbono?</p> 
 <p><a name="an_13:24">13:24</a> Tial Mi disblovos ilin kiel pajlopecetojn, kiujn dispelas la vento el la dezerto.</p> 
 <p><a name="an_13:25">13:25</a> Tio estos via sorto, via parto, destinita de Mi, diras la Eternulo, pro tio, ke vi forgesis Min kaj fidis malverajxon.</p> 
 <p><a name="an_13:26">13:26</a> Kaj Mi levos la randojn de viaj vestoj gxis via vizagxo, kaj montrigxos via hontindajxo,</p> 
 <p><a name="an_13:27">13:27</a> via adulto, via voluptegeco, viaj malcxastaj pensoj. Sur la montetoj de la kampo Mi vidis viajn abomenindajxojn. Ve al vi, ho Jerusalem! cxu vi ne purigxos? kiam do fine?</p> 
 <p><a name="an_14:1">14:1</a> Vorto de la Eternulo, kiu aperis al Jeremia koncerne la senpluvecon.</p> 
 <p><a name="an_14:2">14:2</a> Judujo funebras, gxiaj pordegoj malgxoje nigrigxis, klinite al la tero,  kaj plora kriado levigxas el Jerusalem.</p> 
 <p><a name="an_14:3">14:3</a> GXiaj potenculoj sendas siajn subulojn, por alporti akvon; cxi tiuj venas al la putoj, sed ne trovas akvon; ili alportas returne siajn vazojn malplenajn, ili hontas, konsternigxas, kaj kovras sian kapon.</p> 
 <p><a name="an_14:4">14:4</a> CXar la tero dezertigxis pro tio, ke ne estis pluvo, tial konsternigxis la terkultivistoj kaj kovris sian kapon.</p> 
 <p><a name="an_14:5">14:5</a> Ecx cervino, naskinta sur la kampo, forlasas sian idon, cxar ne ekzistas verdajxo.</p> 
 <p><a name="an_14:6">14:6</a> Sovagxaj azenoj staras sur montetoj, glutas aeron kiel sxakaloj;  senbriligxis iliaj okuloj, cxar ne ekzistas herbo.</p> 
 <p><a name="an_14:7">14:7</a> Se niaj malbonagoj akuzas nin, ho Eternulo, tiam agu pro Via nomo; cxar granda estas nia perfido, ni pekis antaux Vi.</p> 
 <p><a name="an_14:8">14:8</a> Ho espero de Izrael kaj lia savanto en tempo de malfelicxo! kial Vi estas kiel fremdulo en la lando, kiel pasanto, kiu eniris nur por tradormi la nokton?</p> 
 <p><a name="an_14:9">14:9</a> Kial Vi estas kiel homo konfuzita, kiel fortulo, kiu ne povas helpi? Vi estas ja meze de ni, ho Eternulo, kaj ni portas sur ni Vian nomon; ne forlasu nin.</p> 
 <p><a name="an_14:10">14:10</a> Tiele diras la Eternulo pri cxi tiu popolo:Ili amas vagi, ili ne retenas siajn piedojn; tial la Eternulo ne estas favora al ili, nun Li memoras iliajn malbonagojn kaj punas iliajn pekojn.</p> 
 <p><a name="an_14:11">14:11</a> Kaj la Eternulo diris al mi:Ne pregxu por cxi tiu popolo, por gxia bono.</p> 
 <p><a name="an_14:12">14:12</a> Se ili fastos, Mi ne auxskultos ilian pregxon, kaj se ili alportos bruloferojn kaj farunoferojn, Mi ne estos favora al ili; sed Mi ekstermos ilin per glavo, per malsato, kaj per pesto.</p> 
 <p><a name="an_14:13">14:13</a> Tiam mi diris:Ho Sinjoro, ho Eternulo! jen la profetoj diras al ili:Vi ne vidos glavon, kaj malsato ne estos cxe vi, cxar veran pacon Mi donos al vi sur cxi tiu loko.</p> 
 <p><a name="an_14:14">14:14</a> Sed la Eternulo diris al mi:Malverajxon profetas tiuj profetoj en Mia nomo; Mi ne sendis ilin, ne donis al ili ordonojn, kaj ne parolis al ili; ili profetas al vi viziojn mensogajn, sorcxajxon, idolajxon, kaj trompajxon de sia koro.</p> 
 <p><a name="an_14:15">14:15</a> Tial tiele diras la Eternulo pri la profetoj:CXar ili profetas en Mia nomo, kvankam Mi ne sendis ilin, kaj ili diras, ke glavo kaj malsato ne estos en cxi tiu lando-per glavo kaj malsato estos ekstermitaj tiuj profetoj;</p> 
 <p><a name="an_14:16">14:16</a> kaj la popolo, al kiu ili profetas, estos disjxetita sur la stratojn de Jerusalem per malsato kaj glavo, kaj neniu ilin enterigos-ili, iliaj edzinoj, iliaj filoj, kaj iliaj filinoj; kaj Mi elversxos sur ilin ilian malbonecon.</p> 
 <p><a name="an_14:17">14:17</a> Kaj diru al ili jenon:Miaj okuloj fluigas larmojn nokte kaj tage kaj ne cxesas, cxar granda malfelicxo trafis la virgulinon, la filinon de mia popolo, frapo tre doloriga.</p> 
 <p><a name="an_14:18">14:18</a> Kiam mi eliras sur la kampon, mi vidas homojn, mortigitajn per glavo;  kiam mi eniras en la urbon, mi vidas homojn, senfortigitajn de malsato;  ankaux la profetoj kaj pastroj formigris en landon, kiun ili ne konas.</p> 
 <p><a name="an_14:19">14:19</a> CXu Vi tute forpusxis Jehudan? cxu Via animo eksentis abomenon kontraux Cion? kial Vi frapis nin tiel, ke neniu povas nin resanigi? Ni esperis pacon,  sed venis nenio bona; ni esperis tempon de resanigxo, sed ni havas nur teruron.</p> 
 <p><a name="an_14:20">14:20</a> Ni konfesas, ho Eternulo, nian malpiecon kaj la malbonagojn de niaj patroj; cxar ni pekis antaux Vi.</p> 
 <p><a name="an_14:21">14:21</a> Pro Via nomo ne malestimegu nin, ne malaltigu la tronon de Via gloro;  memoru kaj ne rompu Vian interligon kun ni.</p> 
 <p><a name="an_14:22">14:22</a> CXu inter la idoloj de la nacioj ekzistas tiaj, kiuj povas doni pluvon?  cxu la cxielo per si mem donas pluvegon? Vi estas ja la Eternulo, nia Dio,  kaj ni esperas al Vi, cxar Vi faras cxion cxi tion.</p> 
 <p><a name="an_15:1">15:1</a> Kaj la Eternulo diris al mi:Ecx se starigxus antaux Mi Moseo kaj Samuel,  ecx tiam Mia animo ne estos kun tiu popolo; forpelu ilin de antaux Mia vizagxo, ili foriru.</p> 
 <p><a name="an_15:2">15:2</a> Kaj se ili diros al vi:Kien ni iru? tiam diru al ili, ke tiele diras la Eternulo:Kiu estas destinita por la morto, tiu iru al la morto; kiu estas destinita por la glavo, tiu iru al la glavo; kiu estas destinita por la malsato, tiu iru al la malsato; kiu estas destinita por kaptiteco, tiu iru en kaptitecon.</p> 
 <p><a name="an_15:3">15:3</a> Mi punos ilin per kvar specoj, diras la Eternulo:per glavo, por mortigi;  per hundoj, por treni; per birdoj de la cxielo kaj per bestoj de la tero, por formangxi kaj ekstermi.</p> 
 <p><a name="an_15:4">15:4</a> Mi faros ilin objekto de teruro por cxiuj regnoj de la tero, pro Manase,  filo de HXizkija, regxo de Judujo, pro tio, kion li faris en Jerusalem.</p> 
 <p><a name="an_15:5">15:5</a> CXar kiu kompatos vin, ho Jerusalem, kaj kiu afliktigxos pri vi? kiu sin turnos, por demandi pri via farto?</p> 
 <p><a name="an_15:6">15:6</a> Vi forlasis Min, diras la Eternulo, vi iris malantauxen; tial Mi etendas Mian manon sur vin kaj pereigas vin; Mi lacigxis de kompatado.</p> 
 <p><a name="an_15:7">15:7</a> Mi dissxutis ilin per sxutilo tra la pordegojn de la lando, Mi seninfanigis kaj pereigis Mian popolon; kaj tamen ili ne returnis sin de sia vojo.</p> 
 <p><a name="an_15:8">15:8</a> Mi faros, ke da vidvinoj cxe ili estos pli ol da sablo cxe la maro; en ilian cxefurbon Mi venigos junan militiston, kiu ruinigas meze de la tago; Mi jxetos sur gxin subite timon kaj teruron.</p> 
 <p><a name="an_15:9">15:9</a> Naskintino de sep infanoj estas senforta, eliras sxia animo; subiras sxia suno, kiam estas ankoraux tago; sxi estas kovrita de honto kaj de malhonoro. Kaj tiujn, kiuj restis, Mi transdonos al glavo antaux iliaj malamikoj, diras la Eternulo.</p> 
 <p><a name="an_15:10">15:10</a> Ho ve al vi, mia patrino, ke vi naskis min kiel homon, kontraux kiu cxiu malpacas kaj kiun cxiu atakas sur la tuta tero! Mi ne pruntedonis procentege, mi ne prenis prunte; tamen cxiuj min malbenas.</p> 
 <p><a name="an_15:11">15:11</a> La Eternulo diris:Mi liberigos vin por bono, Mi helpos vin en la tempo malbona kaj en la tempo de premado kontraux la malamiko.</p> 
 <p><a name="an_15:12">15:12</a> CXu oni rompas feron per fero el nordo kaj per kupro?</p> 
 <p><a name="an_15:13">15:13</a> Vian ricxajxon kaj viajn trezorojn Mi fordonos al rabado, sen ia pago,  pro cxiuj viaj pekoj en cxiuj viaj limoj.</p> 
 <p><a name="an_15:14">15:14</a> Kaj Mi transirigos vin al viaj malamikoj en landon, kiun vi ne konas;  cxar fajro, kiu ekflamis en Mia kolero, brulos sur vi.</p> 
 <p><a name="an_15:15">15:15</a> Vi scias, ho Eternulo; rememoru min, kaj vizitu min, kaj vengxu pro mi al miaj persekutantoj; pro Via toleremeco ne pereigu min; sciu, ke pro Vi mi suferas malhonoron.</p> 
 <p><a name="an_15:16">15:16</a> Kiam mi trovis Viajn vortojn, mi ilin englutis; kaj Via vorto farigxis mia gxojo kaj gajeco de mia koro; cxar mi portas sur mi Vian nomon, ho Eternulo, Dio Cebaot.</p> 
 <p><a name="an_15:17">15:17</a> Mi ne sidis en interkonsiligxo de mokantoj kaj ne gxojis kun ili; mi sidis solece antaux Via mano, cxar Vi plenigis min per indigno.</p> 
 <p><a name="an_15:18">15:18</a> Kial mia malsano estas senfina, kaj mia vundo tiel malfacila, ke gxi ne povas resanigxi? Vi farigxis por mi kiel malaperanta fonto de akvo nefidebla.</p> 
 <p><a name="an_15:19">15:19</a> Tial tiele diras la Eternulo:Se vi revenos, tiam Mi denove starigos vin antaux Mi; se el senvalorajxo vi eltiros la valorajxon, vi farigxos kiel Mia busxo; ili revenos al vi, sed vi ne revenos al ili.</p> 
 <p><a name="an_15:20">15:20</a> Kaj Mi starigos vin por tiu popolo kiel fortikan kupran muron; ili batalos kontraux vi, sed ne venkos vin; cxar Mi estas kun vi, por vin helpi kaj savi, diras la Eternulo.</p> 
 <p><a name="an_15:21">15:21</a> Mi savos vin el la mano de malbonuloj, kaj Mi liberigos vin el la mano de tiranoj.</p> 
 <p><a name="an_16:1">16:1</a> Kaj aperis al mi la vorto de la Eternulo, dirante:</p> 
 <p><a name="an_16:2">16:2</a> Ne prenu al vi edzinon, kaj ne havu filojn nek filinojn, sur cxi tiu loko.</p> 
 <p><a name="an_16:3">16:3</a> CXar tiele diras la Eternulo pri la filoj kaj filinoj, kiuj naskigxas sur cxi tiu loko, pri iliaj patrinoj, kiuj naskas ilin, kaj pri iliaj patroj,  kiuj naskigas ilin en cxi tiu lando:</p> 
 <p><a name="an_16:4">16:4</a> Per diversaj doloraj mortoj ili mortos; ili ne estos priplorataj nek enterigitaj, ili estos kiel sterko sur la suprajxo de la tero; de glavo kaj de malsato ili pereos, kaj iliaj kadavroj estos mangxajxo por la birdoj de la cxielo kaj por la bestoj de la tero.</p> 
 <p><a name="an_16:5">16:5</a> CXar tiele diras la Eternulo:Ne eniru en la domon de plorado, ne iru funebri, kaj ne konsolu ilin; cxar Mi forprenis de tiu popolo Mian pacon,  diras la Eternulo, la favorkorecon kaj la kompaton.</p> 
 <p><a name="an_16:6">16:6</a> Mortos la granduloj kaj la malgranduloj en tiu lando; ili ne estos enterigitaj nek priplorataj; oni ne faros al si trancxojn nek kalvajxon pro ili.</p> 
 <p><a name="an_16:7">16:7</a> Oni ne disdonos inter ili panon de funebro, por konsoli ilin pri la mortinto, kaj oni ne trinkigos al ili kalikon de konsolo pri ilia patro kaj pri ilia patrino.</p> 
 <p><a name="an_16:8">16:8</a> Ankaux en la domon de festeno ne iru, por sidi kun ili, por mangxi kaj trinki.</p> 
 <p><a name="an_16:9">16:9</a> CXar tiele diras la Eternulo Cebaot, Dio de Izrael:Jen Mi forigos de cxi tiu loko antaux viaj okuloj kaj dum via vivo la sonojn de gxojo kaj la sonojn de gajeco, la vocxon de fiancxo kaj la vocxon de fiancxino.</p> 
 <p><a name="an_16:10">16:10</a> Kiam vi diros al tiu popolo cxiujn cxi tiujn vortojn, kaj ili diros al vi:Pro kio la Eternulo eldiris pri ni tiun tutan grandan malfelicxon? kia estas nia krimo, kaj kia estas nia peko, kiun ni pekis antaux la Eternulo,  nia Dio? -</p> 
 <p><a name="an_16:11">16:11</a> tiam diru al ili:Pro tio, ke viaj patroj forlasis Min, diras la Eternulo, kaj sekvis aliajn diojn kaj servis kaj adorklinigxis al ili, dum Min ili forlasis kaj Mian instruon ne obeis;</p> 
 <p><a name="an_16:12">16:12</a> kaj vi agas ankoraux pli malbone ol viaj patroj, kaj cxiu el vi sekvas la obstinecon de sia malbona koro, ne auxskultante Min;</p> 
 <p><a name="an_16:13">16:13</a> tial Mi eljxetos vin el cxi tiu lando en landon, kiun ne konis vi nek viaj patroj, kaj vi servos tie al aliaj dioj tage kaj nokte, cxar Mi ne donos al vi indulgon.</p> 
 <p><a name="an_16:14">16:14</a> Pro tio jen venos tempo, diras la Eternulo, kiam oni ne plu diros:Vivas la Eternulo, kiu elkondukis la Izraelidojn el la lando Egipta;</p> 
 <p><a name="an_16:15">16:15</a> sed:Vivas la Eternulo, kiu elkondukis la Izraelidojn el la lando norda,  kaj el cxiuj landoj, kien Li dispelis ilin; cxar Mi revenigos ilin en ilian landon, kiun Mi donis al iliaj patroj.</p> 
 <p><a name="an_16:16">16:16</a> Jen Mi sendos multe da fisxkaptistoj, diras la Eternulo, por kapti ilin; poste Mi sendos multe da cxasistoj, por cxasi ilin de cxiu monto, de cxiu monteto, kaj el la fendoj de la rokoj.</p> 
 <p><a name="an_16:17">16:17</a> CXar Miaj okuloj vidas cxiujn iliajn vojojn; ili ne estas kovritaj antaux Mi, kaj iliaj malbonagoj ne estas kasxitaj antaux Miaj okuloj.</p> 
 <p><a name="an_16:18">16:18</a> Antaux cxio Mi duoble pagos pro iliaj malbonagoj kaj iliaj pekoj, pro tio, ke ili malpurigis Mian landon:per la kadavroj de siaj idoloj kaj per siaj abomenindajxoj ili plenigis Mian heredajxon.</p> 
 <p><a name="an_16:19">16:19</a> Ho Eternulo, mia forto kaj mia fortikeco kaj mia rifugxo en tempo de malfelicxo! al Vi venos nacioj de la randoj de la tero, kaj diros:Nur malverajn diojn heredis niaj patroj; ili estas vantajxo, ili tauxgas por nenio.</p> 
 <p><a name="an_16:20">16:20</a> CXu povas homo fari al si diojn? ili ne estas ja dioj.</p> 
 <p><a name="an_16:21">16:21</a> Tial jen Mi prudentigos ilin; tiun fojon Mi sentigos al ili Mian manon kaj Mian forton; kaj ili ekscios, ke Mia nomo estas Eternulo.</p> 
 <p><a name="an_17:1">17:1</a> La peko de Jehuda estas skribita per fera skribilo, per diamanta pinto,  sur la tabelo de ilia koro kaj sur la kornoj de iliaj altaroj.</p> 
 <p><a name="an_17:2">17:2</a> Iliaj filoj bone memoras iliajn altarojn kaj iliajn sanktajn stangojn cxe la verdaj arboj sur la altaj montetoj.</p> 
 <p><a name="an_17:3">17:3</a> CXu Mia monto estas sur la kampo? vian havon kaj cxiujn viajn trezorojn Mi fordonos por disrabo, viajn altajxojn pro la pekoj en cxiuj viaj limoj.</p> 
 <p><a name="an_17:4">17:4</a> Kaj vi estos elpusxita el la heredajxo, kiun Mi donis al vi, kaj Mi servigos vin al viaj malamikoj en lando, kiun vi ne konas; cxar vi ekbruligis fajron de Mia kolero, gxi flamos eterne.</p> 
 <p><a name="an_17:5">17:5</a> Tiele diras la Eternulo:Malbenita estas la homo, kiu fidas homon kaj faris karnon lia apogo kaj kies koro forturnis sin de la Eternulo.</p> 
 <p><a name="an_17:6">17:6</a> Li estos kiel nuda arbo en la dezerto; li ne vidos, kiam venos bono; li logxos sur sunbruligita loko, en lando senfrukta kaj ne logxata.</p> 
 <p><a name="an_17:7">17:7</a> Benita estas la homo, kiu fidas la Eternulon, kaj la Eternulo estos lia apogo.</p> 
 <p><a name="an_17:8">17:8</a> Li estos kiel arbo, plantita cxe akvo kaj etendanta siajn radikojn al torento; gxi ne timas, kiam venas varmego; gxiaj folioj restas verdaj, kaj en tempo de sekeco gxi ne zorgas kaj ne cxesas doni fruktojn.</p> 
 <p><a name="an_17:9">17:9</a> Malica estas cxies koro, kaj nefidinda; kiu povas gxin ekkoni?</p> 
 <p><a name="an_17:10">17:10</a> Sed Mi, la Eternulo, trapenetras la koron, esploras la internon, por redoni al cxiu laux lia konduto, laux la fruktoj de liaj agoj.</p> 
 <p><a name="an_17:11">17:11</a> Perdriko kovas ovojn, kiujn gxi ne naskis; tia estas tiu, kiu akiras ricxecon per rimedoj maljustaj:en la mezo de sia vivo li gxin perdos, kaj en la fino li restos malsagxulo.</p> 
 <p><a name="an_17:12">17:12</a> Sed la loko de nia sanktejo estas trono de gloro, alta de tempo antikva.</p> 
 <p><a name="an_17:13">17:13</a> Ho Eternulo, espero de Izrael! cxiuj, kiuj forlasas Vin, estos hontigitaj, la defalintoj estos skribitaj sur la tero; cxar ili forlasis la Eternulon, la fonton de viva akvo.</p> 
 <p><a name="an_17:14">17:14</a> Sanigu min, ho Eternulo, kaj mi estos sanigita; savu min, kaj mi estos savita; cxar Vi estas mia gloro.</p> 
 <p><a name="an_17:15">17:15</a> Jen ili diras al mi:Kie estas la vorto de la Eternulo? gxi plenumigxu.</p> 
 <p><a name="an_17:16">17:16</a> Sed mi ne forklinis min de tio, esti pasxtisto laux Via montro; la tagon de malfelicxo mi ne deziris, tion Vi scias; kio eliris el mia busxo,  tio estis gxusta antaux Via vizagxo.</p> 
 <p><a name="an_17:17">17:17</a> Ne estu por mi terura, Vi, mia rifugxejo en la tago de mizero!</p> 
 <p><a name="an_17:18">17:18</a> Miaj persekutantoj estu hontigitaj, sed mi ne estu hontigita; ili tremu, sed mi ne tremu; venigu sur ilin tagon de mizero, kaj frapu ilin per duobla frapo.</p> 
 <p><a name="an_17:19">17:19</a> Tiele diris al mi la Eternulo:Iru kaj starigxu en la pordego de la simpla popolo, tiu pordego, tra kiu eniras kaj eliras la regxoj de Judujo,  kaj en cxiuj pordegoj de Jerusalem;</p> 
 <p><a name="an_17:20">17:20</a> kaj diru al ili:Auxskultu la vorton de la Eternulo, ho regxoj de Judujo, kaj cxiuj Judoj kaj cxiuj logxantoj de Jerusalem, kiuj iras tra cxi tiuj pordegoj.</p> 
 <p><a name="an_17:21">17:21</a> Tiele diras la Eternulo:Gardu viajn animojn, kaj ne portu sxargxojn en la tago sabata, kaj ne enportu ilin tra la pordegoj de Jerusalem;</p> 
 <p><a name="an_17:22">17:22</a> kaj ne elportu sxargxon el viaj domoj en la tago sabata, kaj faru nenian laboron, sed sanktigu la tagon sabatan, kiel Mi ordonis al viaj patroj.</p> 
 <p><a name="an_17:23">17:23</a> Sed ili ne auxskultis kaj ne alklinis sian orelon, sed obstinigis sian nukon, por ne auxskulti kaj por ne akcepti moralinstruon.</p> 
 <p><a name="an_17:24">17:24</a> Se vi auxskultos Min, diras la Eternulo, kaj ne portos sxargxon tra la pordegoj de cxi tiu urbo en la tago sabata, sed vi sanktigos la tagon sabatan, farante en gxi nenian laboron:</p> 
 <p><a name="an_17:25">17:25</a> tiam tra la pordegoj de cxi tiu urbo irados regxoj kaj princoj,  sidantaj sur la trono de David, veturantaj sur cxaroj kaj cxevaloj, ili kaj iliaj princoj, la Judoj kaj la logxantoj de Jerusalem, kaj cxi tiu urbo estos logxata eterne.</p> 
 <p><a name="an_17:26">17:26</a> Kaj oni venados el la urboj de Judujo, el la cxirkauxajxoj de Jerusalem, el la lando de Benjamen, de la ebenajxo, de la montoj, kaj de sudo, alportante bruloferojn kaj bucxoferojn kaj farunoferojn kaj olibanon kaj dankajn donacojn en la domon de la Eternulo.</p> 
 <p><a name="an_17:27">17:27</a> Sed se vi ne obeos Min, ke vi sanktigu la tagon sabatan kaj ne portu sxargxon, irante tra la pordegoj de Jerusalem en la tago sabata:tiam Mi ekbruligos en gxiaj pordegoj fajron, kiu ekstermos la palacojn de Jerusalem kaj ne estingigxos.</p> 
 <p><a name="an_18:1">18:1</a> Jen estas la vorto, kiu aperis al Jeremia de la Eternulo:</p> 
 <p><a name="an_18:2">18:2</a> Levigxu kaj iru en la domon de la potisto, kaj tie Mi auxdigos al vi Miajn vortojn.</p> 
 <p><a name="an_18:3">18:3</a> Kaj mi iris en la domon de la potisto, kaj jen li laboras sur la stablo.</p> 
 <p><a name="an_18:4">18:4</a> Kaj kiam difektigxis en la mano de la potisto la vazo, kiun li estis faranta el argilo, li faris denove alian vazon, kian al li placxis fari.</p> 
 <p><a name="an_18:5">18:5</a> Tiam aperis al mi la jena vorto de la Eternulo:</p> 
 <p><a name="an_18:6">18:6</a> CXu Mi ne povas agi kun vi, ho domo de Izrael, kiel tiu potisto? diras la Eternulo; jen kiel la argilo en la mano de la potisto, tiel vi estas en Mia mano, ho domo de Izrael.</p> 
 <p><a name="an_18:7">18:7</a> Unu momenton Mi decidas pri popolo kaj pri regno, ke Mi gxin elsxiros,  disfrapos, kaj pereigos;</p> 
 <p><a name="an_18:8">18:8</a> sed se tiu popolo pentas sian malbonecon, pro kiu Mi decidis pri gxi,  tiam Mi ankaux pentas pri la malfelicxo, kiun Mi intencis fari al gxi.</p> 
 <p><a name="an_18:9">18:9</a> Alian fojon Mi decidas pri popolo kaj pri regno, ke Mi gxin fortikigos kaj enradikigos;</p> 
 <p><a name="an_18:10">18:10</a> sed se gxi faras malbonon antaux Miaj okuloj, ne auxskultante Mian vocxon, tiam Mi pentas pri la bono, kiun Mi intencis fari al gxi.</p> 
 <p><a name="an_18:11">18:11</a> Kaj nun diru al la Judoj kaj al la logxantoj de Jerusalem jene:Tiele diras la Eternulo:Jen Mi preparas por vi malbonon kaj havas intencon kontraux vi; revenu do cxiu de sia malbona vojo, kaj rebonigu vian konduton kaj viajn agojn.</p> 
 <p><a name="an_18:12">18:12</a> Sed ili diras:Vane, ni sekvos niajn intencojn, kaj cxiu el ni agos laux la obstineco de sia malbona koro.</p> 
 <p><a name="an_18:13">18:13</a> Tial tiele diras la Eternulo:Demandu inter la nacioj, cxu iu auxdis ion similan; multe da abomenindajxoj faris la filino de Izrael.</p> 
 <p><a name="an_18:14">18:14</a> CXu la negxo de Lebanon cxesas liveri akvon al Miaj kampoj? cxu cxesigas sian iradon la malvarma akvo, fluanta de malproksime?</p> 
 <p><a name="an_18:15">18:15</a> Sed Mia popolo forgesis Min, incensas al idoloj; per sia konduto ili senordigas la vojojn eternajn, por iri laux vojo ne ebenigita,</p> 
 <p><a name="an_18:16">18:16</a> por fari sian landon dezerto, eterna mokatajxo, tiel, ke cxiu, kiu trapasas gxin, miras kaj balancas la kapon.</p> 
 <p><a name="an_18:17">18:17</a> Kiel per orienta vento Mi disblovos ilin antaux la malamiko; la nukon kaj ne la vizagxon Mi montros al ili en la tago de ilia pereo.</p> 
 <p><a name="an_18:18">18:18</a> Ili diris:Ni iru kaj interkonsiligxu kontraux Jeremia; cxar ne malaperis la legxinstruo cxe la pastro, nek konsilo cxe la sagxulo, nek parolo cxe la profeto; venu, ni batu lin per la lango, kaj ni ne atentu liajn vortojn.</p> 
 <p><a name="an_18:19">18:19</a> Atentu min, ho Eternulo, kaj auxskultu la vocxon de miaj kontrauxuloj.</p> 
 <p><a name="an_18:20">18:20</a> CXu oni devas repagi bonon per malbono? cxar ili fosis foson por mia animo. Memoru, kiel mi staris antaux Vi, por paroli bonon pri ili, por forklini de ili Vian koleron.</p> 
 <p><a name="an_18:21">18:21</a> Tial elmetu iliajn filojn al malsato kaj transdonu ilin al glavo; iliaj edzinoj farigxu seninfanaj kaj vidvinoj, iliaj viroj estu frapitaj de morto,  iliaj junuloj estu mortigitaj de glavo en milito.</p> 
 <p><a name="an_18:22">18:22</a> Kriado estu auxdata el iliaj domoj, kiam Vi subite venigos sur ilin amasojn, pro tio, ke ili fosis foson, por kapti min, kaj reton ili metis antaux miajn piedojn.</p> 
 <p><a name="an_18:23">18:23</a> Vi, ho Eternulo, scias cxiujn iliajn intencojn kontraux mi, por mortigi min; ne pardonu ilian malbonagon, kaj ilian pekon antaux Vi ne elvisxu;  faligu ilin antaux Vi; agu kontraux ili en la tempo de Via kolero.</p> 
 <p><a name="an_19:1">19:1</a> Tiele diris la Eternulo:Iru kaj acxetu argilan krucxon de potisto, kaj,  preninte kelkajn el la plejagxuloj de la popolo kaj el la plejagxuloj de la pastroj,</p> 
 <p><a name="an_19:2">19:2</a> iru en la valon de la filo de Hinom, kiu estas antaux la Pordego de Argilajxoj, kaj proklamu tie la vortojn, kiujn Mi diros al vi.</p> 
 <p><a name="an_19:3">19:3</a> Kaj diru:Auxskultu la vorton de la Eternulo, ho regxoj de Judujo kaj logxantoj de Jerusalem! tiele diras la Eternulo Cebaot, Dio de Izrael:Jen Mi venigos sur cxi tiun lokon tian malfelicxon, ke al cxiu, kiu auxdos pri gxi,  eksonoros liaj oreloj.</p> 
 <p><a name="an_19:4">19:4</a> Pro tio, ke ili forlasis Min, kaj malpurigis cxi tiun lokon, kaj incensis sur gxi al aliaj dioj, kiujn ne konis ili nek iliaj patroj nek la regxoj de Judujo, kaj plenigis cxi tiun lokon per sango de senkulpuloj;</p> 
 <p><a name="an_19:5">19:5</a> kaj konstruis altajxojn al Baal, por forbruligi siajn filojn kiel bruloferojn al Baal, kion Mi ne ordonis kaj ne diris, kaj kio ecx ne venis en Mian kapon:</p> 
 <p><a name="an_19:6">19:6</a> pro tio jen venos tempo, diras la Eternulo, kiam oni jam nomos cxi tiun lokon ne Tofet kaj valo de la filo de Hinom, sed valo de mortigado.</p> 
 <p><a name="an_19:7">19:7</a> Kaj Mi detruos sur cxi tiu loko la planon de Judujo kaj Jerusalem; kaj Mi faligos ilin de glavo antaux iliaj malamikoj, kaj de la mano de tiuj, kiuj sercxas ilian animon, kaj Mi donos iliajn kadavrojn kiel mangxajxon al la birdoj de la cxielo kaj al la bestoj de la tero.</p> 
 <p><a name="an_19:8">19:8</a> Kaj Mi faros cxi tiun urbon dezerto kaj mokatajxo; cxiu, kiu preterpasos gxin, miros kaj mokos cxiujn gxiajn frapojn.</p> 
 <p><a name="an_19:9">19:9</a> Kaj Mi mangxigos al ili la karnon de iliaj filoj kaj la karnon de iliaj filinoj, kaj cxiu mangxos la karnon de sia proksimulo, dum la siegxo, kaj en la premado, per kiu premos ilin iliaj malamikoj kaj la sercxantoj de iliaj animoj.</p> 
 <p><a name="an_19:10">19:10</a> Kaj disrompu la krucxon antaux la okuloj de tiuj viroj, kiuj venis kun vi;</p> 
 <p><a name="an_19:11">19:11</a> kaj diru al ili:Tiele diras la Eternulo Cebaot:Tiele Mi disrompos cxi tiun popolon kaj cxi tiun urbon, kiel oni disrompas vazon de potisto, ke gxi ne povas esti tutajxigita; kaj oni enterigos en Tofet, cxar ne ekzistos alia loko por enterigado.</p> 
 <p><a name="an_19:12">19:12</a> Tiele Mi agos kun cxi tiu loko, diras la Eternulo, kaj kun gxiaj logxantoj, kaj Mi faros cxi tiun lokon simila al Tofet.</p> 
 <p><a name="an_19:13">19:13</a> Kaj la domoj de Jerusalem kaj la domoj de la regxoj de Judujo estos malpuraj, kiel la loko Tofet, cxiuj domoj, sur kies tegmentoj oni incensis al la tuta armeo de la cxielo kaj versxis versxoferojn al aliaj dioj.</p> 
 <p><a name="an_19:14">19:14</a> Kaj Jeremia venis de Tofet, kien sendis lin la Eternulo por profeti;  kaj li starigxis sur la korto de la domo de la Eternulo, kaj diris al la tuta popolo:</p> 
 <p><a name="an_19:15">19:15</a> Tiele diras la Eternulo Cebaot, Dio de Izrael:Jen Mi venigos sur cxi tiun urbon kaj sur cxiujn gxiajn vilagxojn la tutan malfelicxon, kiun Mi eldiris pri gxi; cxar ili obstinigis sian nukon kaj ne auxskultas Miajn vortojn.</p> 
 <p><a name="an_20:1">20:1</a> Kiam la pastro Pasxhxur, filo de Imer, la cxefa oficisto en la domo de la Eternulo, auxdis, kiel Jeremia profetis cxion diritan,</p> 
 <p><a name="an_20:2">20:2</a> Pasxhxur batis la profeton Jeremia, kaj metis lin en karceron, kiu estis en la supra Pordego de Benjamen cxe la domo de la Eternulo.</p> 
 <p><a name="an_20:3">20:3</a> La sekvantan tagon Pasxhxur ellasis Jeremian el la karcero; tiam Jeremia diris al li:La Eternulo nomas vin ne Pasxhxur, sed Teruro-cxirkauxe.</p> 
 <p><a name="an_20:4">20:4</a> CXar tiele diras la Eternulo:Jen Mi faros vin teruro por vi mem kaj por cxiuj viaj amikoj, kaj ili falos de la glavo de siaj malamikoj; viaj okuloj tion vidos; kaj la tutan Judujon Mi transdonos en la manojn de la regxo de Babel, kiu ekzilos ilin en Babelon kaj mortigos ilin per la glavo.</p> 
 <p><a name="an_20:5">20:5</a> Kaj la tutan havon de cxi tiu urbo kaj gxian tutan laborakiron kaj cxiujn gxiajn valorajxojn kaj cxiujn trezorojn de la regxoj de Judujo Mi transdonos en la manon de iliaj malamikoj, kiuj prirabos kaj prenos kaj forportos ilin en Babelon.</p> 
 <p><a name="an_20:6">20:6</a> Kaj vi, Pasxhxur, kaj cxiuj logxantoj de via domo iros en kaptitecon,  venos Babelon, kaj tie vi mortos, kaj tie vi estos enterigitaj, vi kaj cxiuj viaj amikoj, al kiuj vi profetis malvere.</p> 
 <p><a name="an_20:7">20:7</a> Ho Eternulo, Vi fortiris min post Vi, kaj mi lasis fortiri min; Vi estas pli forta ol mi kaj venkis min; kaj mi farigxis objekto de cxiutaga mokado,  cxiu mokas min.</p> 
 <p><a name="an_20:8">20:8</a> CXar de la tempo, kiam mi ekparolis, kriis pri maljusteco, vokis pri rabado, la vorto de la Eternulo farigxis por mi kauxzo de honto kaj de cxiutaga mokado.</p> 
 <p><a name="an_20:9">20:9</a> Mi diris al mi:Mi ne rememorigos pri Li, mi ne plu parolos en Lia nomo;  sed tio farigxis en mia koro kiel flamanta fajro, penetrinta en miajn ostojn,  kaj mi lacigxis de retenado kaj ne plu povis elteni.</p> 
 <p><a name="an_20:10">20:10</a> CXar mi auxdas la insultadon de multaj kaj minacadon cxirkauxe:Akuzu,  ni akuzu lin! CXiuj, kiuj vivas pace kun mi, observas min de flanke:Eble li forlogigxos, tiam ni venkos lin kaj vengxos al li.</p> 
 <p><a name="an_20:11">20:11</a> Sed la Eternulo estas kun mi kiel potenca heroo, tial miaj persekutantoj falos kaj ne venkos; ili estos forte hontigitaj pro tio, ke ili agis tiel malprudente; la honto estos eterna, ne forgesigxos.</p> 
 <p><a name="an_20:12">20:12</a> Ho Eternulo Cebaot, kiu elprovas virtulon kaj vidas la internon kaj la koron! faru, ke mi vidu Vian vengxon sur ili, cxar al Vi mi transdonis mian proceson.</p> 
 <p><a name="an_20:13">20:13</a> Kantu al la Eternulo, gloru la Eternulon; cxar Li savas la animon de malricxulo el la mano de malbonaguloj.</p> 
 <p><a name="an_20:14">20:14</a> Malbenita estu la tago, en kiu mi naskigxis; la tago, en kiu mia patrino min naskis, ne estu benita.</p> 
 <p><a name="an_20:15">20:15</a> Malbenita estu la homo, kiu sciigis al mia patro kaj diris:Virseksa infano estas naskita al vi, kaj per tio li faris al li grandan gxojon.</p> 
 <p><a name="an_20:16">20:16</a> Tiu homo estu kiel la urboj, kiujn la Eternulo senkompate ruinigis; li auxdu kriadon matene kaj ploregadon tagmeze.</p> 
 <p><a name="an_20:17">20:17</a> Kial mi ne estis mortigita en la utero, ke mia patrino estu mia tombo kaj sxia ventro restu graveda por cxiam?</p> 
 <p><a name="an_20:18">20:18</a> Kial mi eliris el la utero, por vidi malfacilan penadon kaj mizeron kaj por ke mia vivo pasu en honto?</p> 
 <p><a name="an_21:1">21:1</a> Jen estas la vorto, kiu aperis al Jeremia de la Eternulo, kiam la regxo Cidkija sendis al li Pasxhxuron, filon de Malkija, kaj la pastron Cefanja,  filo de Maaseja, por diri:</p> 
 <p><a name="an_21:2">21:2</a> Volu demandi pri ni la Eternulon, cxar Nebukadnecar, regxo de Babel,  militas kontraux ni; eble la Eternulo faros al ni ion similan al cxiuj Liaj mirakloj, kaj tiu foriros de ni.</p> 
 <p><a name="an_21:3">21:3</a> Kaj Jeremia diris al ili:Tiele diru al Cidkija:</p> 
 <p><a name="an_21:4">21:4</a> Tiele diras la Eternulo, Dio de Izrael:Jen Mi returnos la batalilojn,  kiuj estas en viaj manoj kaj per kiuj vi batalas kontraux la regxo de Babel,  kaj kontraux la HXaldeoj, kiuj siegxas vin ekstere de la murego, kaj Mi kolektos ilin meze de cxi tiu urbo.</p> 
 <p><a name="an_21:5">21:5</a> Kaj Mi batalos kontraux vi per mano etendita kaj per forta brako, en kolero, furiozo, kaj granda indigno.</p> 
 <p><a name="an_21:6">21:6</a> Kaj Mi frapos la logxantojn de cxi tiu urbo, la homojn kaj la brutojn;  de granda pesto ili mortos.</p> 
 <p><a name="an_21:7">21:7</a> Kaj post tio, diras la Eternulo, Cidkijan, regxon de Judujo, kaj liajn servantojn, kaj la popolon, kaj tiujn, kiuj en cxi tiu urbo restis de la pesto, de la glavo, kaj de la malsato, Mi transdonos en la manon de Nebukadnecar, regxo de Babel, en la manon de iliaj malamikoj, kaj en la manon de tiuj, kiuj deziras ilian morton; kaj li mortigos ilin per glavo; li ne hezitos, ne indulgos, kaj ne kompatos.</p> 
 <p><a name="an_21:8">21:8</a> Kaj al cxi tiu popolo diru:Tiele diras la Eternulo:Jen Mi proponas al vi vojon de vivo kaj vojon de morto:</p> 
 <p><a name="an_21:9">21:9</a> kiu restos en cxi tiu urbo, tiu mortos de glavo aux de malsato aux de pesto; kaj kiu eliros kaj transdonos sin al la HXaldeoj, kiuj vin siegxas,  tiu restos vivanta, kaj lia animo estos lia akiro.</p> 
 <p><a name="an_21:10">21:10</a> CXar Mi turnis Mian vizagxon kontraux cxi tiun urbon por malbono, ne por bono, diras la Eternulo; en la manon de la regxo de Babel gxi estos transdonita, kaj li forbruligos gxin per fajro.</p> 
 <p><a name="an_21:11">21:11</a> Kaj koncerne la domon de la regxo de Judujo auxskultu la vorton de la Eternulo:</p> 
 <p><a name="an_21:12">21:12</a> Domo de David! diras la Eternulo:Frue matene faru jugxon kaj savu prematon el la mano de premanto, por ke Mia kolero ne aperu kiel fajro kaj gxi ne ekflamu pro viaj malbonagoj tiel, ke neniu povos gxin estingi.</p> 
 <p><a name="an_21:13">21:13</a> Jen Mi iras kontraux vin, kiu staras en la valo, roko sur la ebenajxo,  diras la Eternulo, kontraux vin, kiuj diras:Kiu atakos nin? kaj kiu eniros en niajn logxejojn?</p> 
 <p><a name="an_21:14">21:14</a> Kaj Mi punos vin laux la fruktoj de viaj agoj, diras la Eternulo; kaj Mi ekbruligos fajron en gxia arbaro, por ke gxi ekstermu gxian tutan cxirkauxajxon.</p> 
 <p><a name="an_22:1">22:1</a> Tiele diris la Eternulo:Iru en la domon de la regxo de Judujo, kaj diru tie jenon:</p> 
 <p><a name="an_22:2">22:2</a> diru:Auxskultu la vorton de la Eternulo, ho regxo de Judujo, kiu sidas sur la trono de David, vi, kaj viaj servantoj, kaj via popolo, kiu iras tra cxi tiuj pordegoj.</p> 
 <p><a name="an_22:3">22:3</a> Tiele diras la Eternulo:Faru jugxon kaj juston, kaj savu prematon el la mano de premanto; ne ofendu kaj ne premu fremdulon, orfon, aux vidvinon, kaj sangon senkulpan ne versxu sur cxi tiu loko.</p> 
 <p><a name="an_22:4">22:4</a> CXar se vi plenumos cxi tiun diron, tiam tra la pordegoj de cxi tiu domo irados regxoj, sidantaj sur la trono de David, veturantaj sur cxaroj kaj sur cxevaloj, li mem kaj liaj servantoj kaj lia popolo.</p> 
 <p><a name="an_22:5">22:5</a> Sed se vi ne obeos tiujn vortojn, tiam-Mi jxuras per Mi, diras la Eternulo-cxi tiu domo farigxos ruino.</p> 
 <p><a name="an_22:6">22:6</a> CXar tiele diras la Eternulo koncerne la domon de la regxo de Judujo:Vi estas al Mi Gilead, supro de Lebanon; kaj tamen Mi faros vin dezerto, urboj ne logxataj.</p> 
 <p><a name="an_22:7">22:7</a> Mi starigos kontraux vi ekstermantojn, cxiun kun liaj bataliloj, kaj ili dehakos viajn plej bonajn cedrojn kaj jxetos en fajron.</p> 
 <p><a name="an_22:8">22:8</a> Kaj multe da nacioj preterpasos cxi tiun urbon, kaj ili diros unu al la alia:Pro kio la Eternulo agis tiele kun cxi tiu granda urbo?</p> 
 <p><a name="an_22:9">22:9</a> Kaj oni respondos:Pro tio, ke ili forlasis la interligon de la Eternulo,  ilia Dio, kaj adorklinigxis al aliaj dioj kaj servis al ili.</p> 
 <p><a name="an_22:10">22:10</a> Ne ploru pri mortinto kaj ne funebru pri li; sed ploru forte pri tiu,  kiu foriras, cxar li ne plu revenos kaj ne revidos la landon de sia naskigxo.</p> 
 <p><a name="an_22:11">22:11</a> CXar tiele diras la Eternulo pri SXalum, filo de Josxija, regxo de Judujo, kiu regxis post sia patro Josxija kaj foriris de cxi tiu loko:Li ne plu revenos cxi tien;</p> 
 <p><a name="an_22:12">22:12</a> sed sur la loko, kien oni translogxigis lin en kaptitecon, tie li mortos, kaj cxi tiun landon li ne plu vidos.</p> 
 <p><a name="an_22:13">22:13</a> Ve al tiu, kiu konstruas sian domon per malbonagoj kaj siajn cxambrojn en maljusteco; kiu devigas sian proksimulon labori vane kaj ne donas al li lian prolaboran pagon;</p> 
 <p><a name="an_22:14">22:14</a> kiu diras:Mi konstruos al mi grandan domon kaj vastajn cxambrojn; kaj trahakas al si fenestrojn kaj kadras ilin per cedro kaj kolorigas per cinabro.</p> 
 <p><a name="an_22:15">22:15</a> CXu vi regxos per tio, ke vi cxirkauxis vin per cedrajxo? via patro ja ankaux mangxis kaj trinkis, sed li agis lauxjugxe kaj juste, kaj tiam estis al li bone.</p> 
 <p><a name="an_22:16">22:16</a> Li jugxadis la aferojn de premito kaj malricxulo, kaj tiam estis bone.  CXu ne tio signifas koni Min? diras la Eternulo.</p> 
 <p><a name="an_22:17">22:17</a> Sed viaj okuloj kaj via koro celas nur malhonestan profiton, versxadon de senkulpa sango, faradon de rabado kaj de premado.</p> 
 <p><a name="an_22:18">22:18</a> Tial tiele diras la Eternulo pri Jehojakim, filo de Josxija, regxo de Judujo:Oni ne lamentos pri li:Ho ve, mia frato! ho ve, fratino! oni ne lamentos pri li:Ho ve, sinjoro! ho ve, glorulo!</p> 
 <p><a name="an_22:19">22:19</a> Per enterigo de azeno li estos enterigita:oni trenos lin kaj jxetos malproksimen de la pordegoj de Jerusalem.</p> 
 <p><a name="an_22:20">22:20</a> Supreniru sur Lebanonon kaj kriu, kaj en Basxan lauxtigu vian vocxon,  kaj kriu de Abarim; cxar disbatitaj estas cxiuj viaj amantoj.</p> 
 <p><a name="an_22:21">22:21</a> Mi parolis al vi, kiam vi estis ankoraux en bona stato, sed vi diris:Mi ne volas auxskulti. Tia estis via konduto detempe de via juneco, ke vi ne auxskultis Mian vocxon.</p> 
 <p><a name="an_22:22">22:22</a> CXiujn viajn pasxtistojn forblovos la vento, kaj viaj amantoj iros en kaptitecon; tiam vin kovros honto kaj malhonoro pro cxiuj viaj malbonagoj.</p> 
 <p><a name="an_22:23">22:23</a> Vi sidas sur Lebanon, vi faris al vi neston inter cedroj; kiel mizera vi estos, kiam atakos vin doloroj, kiel doloroj de naskantino!</p> 
 <p><a name="an_22:24">22:24</a> Kiel Mi vivas, diras la Eternulo, se Konja, filo de Jehojakim, regxo de Judujo, ecx estus sigelringo sur Mia dekstra mano, ecx de tie Mi vin desxirus.</p> 
 <p><a name="an_22:25">22:25</a> Kaj Mi transdonos vin en la manon de tiuj, kiuj celas vian morton, kaj en la manon de tiuj, kiujn vi timegas, en la manon de Nebukadnecar, regxo de Babel, kaj en la manon de la HXaldeoj.</p> 
 <p><a name="an_22:26">22:26</a> Kaj Mi jxetos vin, kaj vian patrinon, kiu naskis vin, en alian landon,  kie vi ne naskigxis; kaj tie vi mortos.</p> 
 <p><a name="an_22:27">22:27</a> Sed en la landon, kien ili tre dezirus reveni, tien ili ne revenos.</p> 
 <p><a name="an_22:28">22:28</a> CXu cxi tiu homo, Konja, estas objekto malestimata, forpusxita? cxu li estas vazo neamata? kial ili estas forjxetitaj, li kaj lia idaro, jxetitaj en landon, kiun ili ne konis?</p> 
 <p><a name="an_22:29">22:29</a> Ho tero, tero, tero! auxskultu la vorton de la Eternulo!</p> 
 <p><a name="an_22:30">22:30</a> Tiele diras la Eternulo:Enskribu cxi tiun homon kiel seninfanan, kiel homon, kiu ne havos sukceson en sia vivo; cxar neniu el lia idaro sukcesos sidi sur la trono de David aux regos iam en Judujo.</p> 
 <p><a name="an_23:1">23:1</a> Ve al la pasxtistoj, kiuj pereigas kaj diskurigas la sxafojn de Mia pasxtataro! diras la Eternulo.</p> 
 <p><a name="an_23:2">23:2</a> Tial tiele diras la Eternulo, Dio de Izrael, pri la pasxtistoj, kiuj pasxtas Mian popolon:Vi diskurigis Miajn sxafojn kaj dispelis ilin kaj ne observis ilin; jen Mi punos sur vi viajn malbonajn agojn, diras la Eternulo.</p> 
 <p><a name="an_23:3">23:3</a> Sed Mi kolektos la restajxon de Miaj sxafoj el cxiuj landoj, kien Mi dispelis ilin, kaj Mi revenigos ilin sur ilian pasxtejon; kaj ili donos fruktojn kaj multigxos.</p> 
 <p><a name="an_23:4">23:4</a> Kaj Mi starigos super ili pasxtistojn, por ke ili pasxtu ilin; kaj ili jam ne timos kaj ne tremos kaj ne estos atakataj, diras la Eternulo.</p> 
 <p><a name="an_23:5">23:5</a> Jen venos tempo, diras la Eternulo, kaj Mi aperigos de David markoton virtan, kaj ekregos regxo, kaj li estos prudenta, kaj li farados jugxon kaj justecon sur la tero.</p> 
 <p><a name="an_23:6">23:6</a> En lia tempo Jehuda estos savita kaj Izrael logxos sendangxere; kaj jen estas la nomo, per kiu oni lin nomos:La Eternulo estas nia justeco.</p> 
 <p><a name="an_23:7">23:7</a> Pro tio jen venos tempo, diras la Eternulo, kiam oni ne plu diros:Vivas la Eternulo, kiu elkondukis la Izraelidojn el la lando Egipta;</p> 
 <p><a name="an_23:8">23:8</a> sed:Vivas la Eternulo, kiu elirigis kaj venigis la idaron de la domo de Izrael el la lando norda, kaj el cxiuj landoj, kien Mi dispelis ilin; kaj ili eklogxos en sia lando.</p> 
 <p><a name="an_23:9">23:9</a> Pri la profetoj. Dissxirigxas en mi mia koro, cxiuj miaj ostoj tremas;  mi farigxis kiel ebriulo, kiel homo, senfortigita de vino, antaux la Eternulo kaj antaux Liaj sanktaj vortoj.</p> 
 <p><a name="an_23:10">23:10</a> CXar la lando estas plena de adultuloj, cxar la lando ploras de malbeno; sekigxis la pasxtejoj de la stepo; ilia celado estas malpia, kaj ilia forto estas en malvereco.</p> 
 <p><a name="an_23:11">23:11</a> CXar profeto kaj pastro hipokritas; ecx en Mia domo Mi trovas iliajn malbonagojn, diras la Eternulo.</p> 
 <p><a name="an_23:12">23:12</a> Pro tio ilia vojo estos kiel glitigaj lokoj en mallumo:ili glitos tie kaj falos; cxar Mi venigos sur ilin malfelicxon en la jaro, kiam Mi punvizitos ilin, diras la Eternulo.</p> 
 <p><a name="an_23:13">23:13</a> CXe la profetoj de Samario Mi vidis stultecon:ili profetis en la nomo de Baal, kaj erarigis Mian popolon Izrael;</p> 
 <p><a name="an_23:14">23:14</a> sed cxe la profetoj de Jerusalem Mi vidis ion teruran:ili adultas, iras vojon de mensogoj, kaj subtenas la manojn de malbonaguloj, por ke neniu el ili konvertu sin de sia malboneco; ili cxiuj farigxis por Mi kiel Sodom, kaj la logxantoj de la urbo kiel Gomora.</p> 
 <p><a name="an_23:15">23:15</a> Tial tiele diras la Eternulo Cebaot pri la profetoj:Jen Mi mangxigos al ili vermuton kaj trinkigos al ili akvon maldolcxan; cxar de la profetoj de Jerusalem disvastigxas malpieco en la tuta lando.</p> 
 <p><a name="an_23:16">23:16</a> Tiele diras la Eternulo Cebaot:Ne auxskultu la vortojn de la profetoj,  kiuj profetas al vi; ili trompas vin; ili predikas vizion de sia koro, sed ne el la busxo de la Eternulo.</p> 
 <p><a name="an_23:17">23:17</a> Ili diras al Miaj malsxatantoj:La Eternulo diris, ke al vi estos paco;  kaj al cxiu, kiu sekvas la obstinecon de sia koro, ili diras:Ne trafos vin malfelicxo.</p> 
 <p><a name="an_23:18">23:18</a> Sed kiu staris en la konsilo de la Eternulo, kaj vidis kaj auxdis Lian vorton? kiu auxdis Lian vorton kaj komprenis?</p> 
 <p><a name="an_23:19">23:19</a> Jen eliros ventego de la Eternulo en kolero, ventego turnigxanta; gxi falos sur la kapon de la malpiuloj.</p> 
 <p><a name="an_23:20">23:20</a> Ne kvietigxos la kolero de la Eternulo, gxis Li estos farinta kaj gxis Li estos plenuminta la intencojn de Sia koro; en la tempo estonta vi tion komprenos.</p> 
 <p><a name="an_23:21">23:21</a> Mi ne sendis tiujn profetojn, sed ili mem kuris; Mi nenion diris al ili, tamen ili profetas.</p> 
 <p><a name="an_23:22">23:22</a> Se ili estus starintaj en Mia konsilo, ili auxdigus Miajn vortojn al Mia popolo kaj deturnus ilin de ilia malbona vojo kaj de iliaj malbonaj agoj.</p> 
 <p><a name="an_23:23">23:23</a> CXu Mi estas nur Dio de proksime? diras la Eternulo; cxu Mi ne estas ankaux Dio de malproksime?</p> 
 <p><a name="an_23:24">23:24</a> CXu homo povas kasxi sin en tia sekreta loko, kie Mi lin ne vidus?  diras la Eternulo; cxu ne Mi plenigas la cxielon kaj la teron? diras la Eternulo.</p> 
 <p><a name="an_23:25">23:25</a> Mi auxdas, kion diras la profetoj, kiuj en Mia nomo profetas malverajxon; ili diras:Mi songxis, mi songxis.</p> 
 <p><a name="an_23:26">23:26</a> Kiel longe tio dauxros en la koro de la profetoj, kiuj profetas malverajxon, profetas la trompajxon de sia koro?</p> 
 <p><a name="an_23:27">23:27</a> Ili pensas, ke ili forgesigos al Mia popolo Mian nomon per siaj songxoj, kiujn ili rakontas unu al la alia, tiel same, kiel iliaj patroj forgesis Mian nomon pro Baal.</p> 
 <p><a name="an_23:28">23:28</a> Profeto, kiu vidis songxon, rakontu songxon; kaj tiu, al kiu aperis Mia vorto, raportu Mian vorton vere. Kio komuna estas inter pajlo kaj greno?  diras la Eternulo.</p> 
 <p><a name="an_23:29">23:29</a> CXu Mia vorto ne estas kiel fajro, diras la Eternulo, kaj kiel martelo,  kiu disbatas rokon?</p> 
 <p><a name="an_23:30">23:30</a> Tial jen Mi turnos Min kontraux la profetojn, diras la Eternulo, kiuj sxtelas Miajn vortojn unu de la alia.</p> 
 <p><a name="an_23:31">23:31</a> Jen Mi turnos Min kontraux la profetojn, diras la Eternulo, kiuj esprimas sian propran parolon, kaj diras:Li diris.</p> 
 <p><a name="an_23:32">23:32</a> Jen Mi turnos Min kontraux tiujn, kiuj profetas malverajn songxojn,  diras la Eternulo, kaj rakontas ilin kaj erarigas Mian popolon per siaj mensogajxoj kaj per sia senprudenteco, dum Mi ne sendis ilin kaj ne donis al ili ordonojn, kaj ili ja alportas al cxi tiu popolo nenian utilon, diras la Eternulo.</p> 
 <p><a name="an_23:33">23:33</a> Se cxi tiu popolo aux profeto aux pastro demandos vin, dirante:Kia estas la sxargxo de la Eternulo? tiam diru al ili koncerne la sxargxon:Mi forlasos vin, diras la Eternulo.</p> 
 <p><a name="an_23:34">23:34</a> Kaj se iu el la profetoj aux pastroj aux el la popolo diros:SXargxo de la Eternulo, Mi punos tiun homon kaj lian domon.</p> 
 <p><a name="an_23:35">23:35</a> Nur tiel diru cxiu al sia proksimulo kaj cxiu al sia frato:Kion respondis la Eternulo? aux:Kion diris la Eternulo?</p> 
 <p><a name="an_23:36">23:36</a> Kaj la esprimon:SXargxo de la Eternulo, ne plu uzu; cxar por cxiu homo lia vorto farigxos sxargxo, pro tio, ke vi malgxustigas la vortojn de la vivanta Dio, de la Eternulo Cebaot, nia Dio.</p> 
 <p><a name="an_23:37">23:37</a> Tiele diru al la profeto:Kion respondis al vi la Eternulo? kion diris la Eternulo?</p> 
 <p><a name="an_23:38">23:38</a> Sed se vi diros:SXargxo de la Eternulo, tiam tiele diras la Eternulo:CXar vi eldiris tiujn vortojn:SXargxo de la Eternulo, dum Mi sendis,  por diri al vi, ke vi ne uzu la esprimon:SXargxo de la Eternulo:</p> 
 <p><a name="an_23:39">23:39</a> tial jen Mi tute forlasos kaj forpelos de antaux Mia vizagxo vin, kaj la urbon, kiun Mi donis al vi kaj al viaj patroj;</p> 
 <p><a name="an_23:40">23:40</a> kaj Mi metos sur vin eternan honton kaj eternan malhonoron, kiu ne forgesigxos.</p> 
 <p><a name="an_24:1">24:1</a> La Eternulo montris al mi:jen estas du korboj kun figoj, starigitaj antaux la templo de la Eternulo, post kiam Nebukadnecar, regxo de Babel,  forkondukis el Jerusalem Jehxonjan, filon de Jehojakim, regxon de Judujo, kaj la princojn de Judujo kaj la cxarpentistojn kaj seruristojn, kaj venigis ilin en Babelon.</p> 
 <p><a name="an_24:2">24:2</a> Unu korbo estis kun figoj tre bonaj, kiel estas la figoj plej frue maturigxintaj; la dua korbo estis kun figoj tre malbonaj, kiujn pro ilia malboneco oni ne povas mangxi.</p> 
 <p><a name="an_24:3">24:3</a> Kaj la Eternulo diris al mi:Kion vi vidas, Jeremia? Kaj mi respondis:Figojn; la bonaj figoj estas tre bonaj, kaj la malbonaj estas tre malbonaj, tiel, ke pro ilia malboneco oni ne povas ilin mangxi.</p> 
 <p><a name="an_24:4">24:4</a> Tiam aperis al mi la vorto de la Eternulo, dirante:</p> 
 <p><a name="an_24:5">24:5</a> Tiele diras la Eternulo, Dio de Izrael:Simile al cxi tiuj bonaj figoj,  Mi distingos por bono la forkondukitajn Judojn, kiujn Mi forsendis de cxi tiu loko en la landon HXaldean;</p> 
 <p><a name="an_24:6">24:6</a> kaj Mi direktos sur ilin Miajn okulojn por bono, kaj Mi revenigos ilin en cxi tiun landon, kaj Mi arangxos ilin, ne ruinigos, Mi plantos ilin, ne elsxiros.</p> 
 <p><a name="an_24:7">24:7</a> Kaj Mi donos al ili koron, ke ili konu Min, ke Mi estas la Eternulo; ili estos Mia popolo, kaj Mi estos ilia Dio; cxar ili konvertigxos al Mi per sia tuta koro.</p> 
 <p><a name="an_24:8">24:8</a> Sed koncerne la malbonajn figojn, kiujn oni ne povas mangxi pro ilia malboneco, tiele diras la Eternulo:Al ili Mi similigos Cidkijan, regxon de Judujo, kaj liajn princojn, kaj la restintajn Jerusalemanojn, kiuj restis en cxi tiu lando kaj kiuj logxas en la lando Egipta;</p> 
 <p><a name="an_24:9">24:9</a> kaj Mi donos al ili suferadon kaj mizeron en cxiuj regnoj de la tero, Mi faros ilin objekto de honto, de ekzemplo, de moko, kaj de malbeno sur cxiuj lokoj, kien Mi dispelos ilin;</p> 
 <p><a name="an_24:10">24:10</a> kaj Mi sendos sur ilin glavon, malsaton, kaj peston, gxis Mi ekstermos ilin el la lando, kiun Mi donis al ili kaj al iliaj patroj.</p> 
 <p><a name="an_25:1">25:1</a> Jen estas la vorto, kiu aperis al Jeremia pri la tuta Juda popolo en la kvara jaro de Jehojakim, filo de Josxija, regxo de Judujo, tio estas en la unua jaro de Nebukadnecar, regxo de Babel,</p> 
 <p><a name="an_25:2">25:2</a> kaj kiun la profeto Jeremia proklamis al la tuta Juda popolo kaj al cxiuj logxantoj de Jerusalem, dirante:</p> 
 <p><a name="an_25:3">25:3</a> De post la dek-tria jaro de Josxija, filo de Amon, regxo de Judujo, gxis la nuna tago, en la dauxro de dudek tri jaroj, aperadis al mi la vorto de la Eternulo, kaj mi paroladis al vi, konstante paroladis; sed vi ne auxskultis.</p> 
 <p><a name="an_25:4">25:4</a> La Eternulo sendis al vi cxiujn Siajn servantojn, la profetojn; cxiutage Li sendadis; sed vi ne auxskultis, vi ne alklinis vian orelon, por auxskulti.</p> 
 <p><a name="an_25:5">25:5</a> Ili diris:Deturnu vin cxiu de sia malbona vojo kaj de viaj malbonaj agoj, kaj logxu sur la tero, kiun la Eternulo donis al vi kaj al viaj patroj de cxiam kaj por cxiam;</p> 
 <p><a name="an_25:6">25:6</a> kaj ne sekvu aliajn diojn, servante kaj adorklinigxante al ili, kaj ne kolerigu Min per la faritajxo de viaj manoj, por ke Mi ne faru al vi malbonon.</p> 
 <p><a name="an_25:7">25:7</a> Sed vi ne auxskultis Min, diras la Eternulo; vi kolerigis Min per la faritajxo de viaj manoj por via malbono.</p> 
 <p><a name="an_25:8">25:8</a> Tial tiele diras la Eternulo Cebaot:Pro tio, ke vi ne auxskultis Miajn vortojn,</p> 
 <p><a name="an_25:9">25:9</a> jen Mi sendos kaj kolektos cxiujn nordajn gentojn, diras la Eternulo,  kaj Mian servanton Nebukadnecar, regxo de Babel, kaj Mi venigos ilin sur cxi tiun landon kaj sur gxiajn logxantojn kaj sur cxiujn naciojn cxirkauxe; kaj Mi elmetos ilin al ekstermo, kaj Mi faros ilin ruinoj, mokatajxo, kaj eterna dezertajxo.</p> 
 <p><a name="an_25:10">25:10</a> Kaj Mi cxesigos cxe ili la sonojn de gxojo kaj la sonojn de gajeco, la vocxon de fiancxo kaj la vocxon de fiancxino, la bruon de muelilo kaj la lumon de lucerno.</p> 
 <p><a name="an_25:11">25:11</a> Kaj cxi tiu tuta lando farigxos ruino kaj dezerto; kaj tiuj nacioj servos al la regxo de Babel dum sepdek jaroj.</p> 
 <p><a name="an_25:12">25:12</a> Sed kiam finigxos la sepdek jaroj, Mi punos la regxon de Babel kaj tiun nacion, diras la Eternulo, pro gxiaj malbonagoj, kaj la landon HXaldean, kaj Mi faros gxin eterna dezerto.</p> 
 <p><a name="an_25:13">25:13</a> Kaj Mi plenumos super tiu lando cxiujn Miajn vortojn, kiujn Mi diris pri gxi, cxion, kio estas skribita en cxi tiu libro, kion Jeremia profetis pri cxiuj nacioj.</p> 
 <p><a name="an_25:14">25:14</a> CXar ankaux ilin sklavigos potencaj nacioj kaj grandaj regxoj, kaj Mi repagos al ili laux iliaj agoj kaj laux la faroj de iliaj manoj.</p> 
 <p><a name="an_25:15">25:15</a> CXar tiele diras al mi la Eternulo, Dio de Izrael:Prenu el Mia mano cxi tiun pokalon de la vino de furiozo, kaj trinkigu el gxi cxiujn naciojn, al kiuj Mi sendas vin.</p> 
 <p><a name="an_25:16">25:16</a> Ili trinku, ili sxanceligxu kaj frenezigxu antaux la glavo, kiun Mi sendos sur ilin.</p> 
 <p><a name="an_25:17">25:17</a> Kaj mi prenis la pokalon el la mano de la Eternulo, kaj trinkigis al cxiuj popoloj, al kiuj sendis min la Eternulo:</p> 
 <p><a name="an_25:18">25:18</a> al Jerusalem kaj al la urboj de Judujo, al iliaj regxoj kaj al iliaj eminentuloj, por fari ilin dezertajxo kaj ruino, mokatajxo kaj malbenatajxo,  kiel tio estas nun;</p> 
 <p><a name="an_25:19">25:19</a> al Faraono, regxo de Egiptujo, kaj al liaj servantoj kaj al liaj eminentuloj kaj al lia tuta popolo;</p> 
 <p><a name="an_25:20">25:20</a> kaj al cxiuj diversgentaj popoloj kaj al cxiuj regxoj de la lando Uc kaj al cxiuj regxoj de la lando Filisxta kaj al Asxkelon kaj al Gaza kaj al Ekron kaj al la restajxo de Asxdod;</p> 
 <p><a name="an_25:21">25:21</a> al Edom kaj al Moab kaj al la Amonidoj;</p> 
 <p><a name="an_25:22">25:22</a> kaj al cxiuj regxoj de Tiro kaj al cxiuj regxoj de Cidon kaj al la regxoj de la insuloj trans la maro;</p> 
 <p><a name="an_25:23">25:23</a> al Dedan, al Tema, al Buz, kaj al cxiuj, kiuj tondas la harojn sur la tempioj;</p> 
 <p><a name="an_25:24">25:24</a> kaj al cxiuj regxoj de Arabujo, kaj al cxiuj regxoj de la diversgentaj popoloj, logxantaj en la dezerto;</p> 
 <p><a name="an_25:25">25:25</a> kaj al cxiuj regxoj de Zimri kaj al cxiuj regxoj de Elam kaj al cxiuj regxoj de Medujo;</p> 
 <p><a name="an_25:26">25:26</a> kaj al cxiuj regxoj de la nordo, la proksimaj kaj la malproksimaj, unu kontraux la alia, kaj al cxiuj regnoj de la mondo, kiuj trovigxas sur la tero; kaj la regxo de SXesxahx trinkos post ili.</p> 
 <p><a name="an_25:27">25:27</a> Kaj diru al ili:Tiele diras la Eternulo Cebaot, Dio de Izrael:Trinku kaj ebriigxu, vomu kaj falu, kaj ne levigxu antaux la glavo, kiun Mi sendas sur vin.</p> 
 <p><a name="an_25:28">25:28</a> Kaj se ili ne volos preni la pokalon el via mano, por trinki, tiam diru al ili:Tiele diras la Eternulo Cebaot:Vi nepre devas trinki.</p> 
 <p><a name="an_25:29">25:29</a> CXar jen sur la urbon, kiu portas sur si Mian nomon, Mi komencas sendi suferojn; cxu vi do restos senpunaj? vi ne restos sen puno, cxar Mi vokas glavon sur cxiujn logxantojn de la tero, diras la Eternulo Cebaot.</p> 
 <p><a name="an_25:30">25:30</a> Profetu al ili cxion cxi tion, kaj diru al ili:La Eternulo ekbruos de alte, kaj el Sia sankta logxejo Li auxdigos Sian vocxon; Li forte ekbruos kontraux Sian restadejon; kanton de vinpremantoj Li eksonigos super cxiuj logxantoj de la tero.</p> 
 <p><a name="an_25:31">25:31</a> La bruo atingos gxis la fino de la tero; cxar la Eternulo havos jugxon kontraux la popoloj, Li jugxos cxiun karnon; la malpiulojn Li transdonos al glavo, diras la Eternulo.</p> 
 <p><a name="an_25:32">25:32</a> Tiele diras la Eternulo Cebaot:Jen plago iros de popolo al popolo, kaj granda ventego levigxos de la randoj de la tero.</p> 
 <p><a name="an_25:33">25:33</a> Kaj la mortigitoj de la Eternulo en tiu tago estos de unu fino de la tero gxis la alia fino de la tero; ili ne estos priplorataj, ne estos kolektataj, nek enterigataj; ili farigxos sterko sur la suprajxo de la tero.</p> 
 <p><a name="an_25:34">25:34</a> Ploru, ho pasxtistoj, kriu kaj rulu vin en polvo, ho regantoj de la sxafoj; cxar venis por vi la tempo de bucxo; Mi disjxetos vin, kaj vi disfalos, kiel multekosta vazo.</p> 
 <p><a name="an_25:35">25:35</a> Kaj ne ekzistos forkuro por la pasxtistoj, nek forsavigxo por la regantoj de la sxafaro.</p> 
 <p><a name="an_25:36">25:36</a> Estos auxdata kriado de la pasxtistoj kaj plorado de la regantoj de la sxafaro, cxar la Eternulo faros ekstermon en ilia sxafaro.</p> 
 <p><a name="an_25:37">25:37</a> Disfalos la pacaj logxejoj antaux la flama kolero de la Eternulo.</p> 
 <p><a name="an_25:38">25:38</a> Li forlasis Sian lauxbon kiel leono; ilia lando farigxis dezerto de la kolero de la atakanto kaj de Lia flama kolero.</p> 
 <p><a name="an_26:1">26:1</a> En la komenco de la regxado de Jehojakim, filo de Josxija, regxo de Judujo, aperis jena vorto de la Eternulo:</p> 
 <p><a name="an_26:2">26:2</a> Tiele diras la Eternulo:Starigxu sur la korto de la domo de la Eternulo,  kaj parolu pri cxiuj urboj de Judujo, kiuj venas en la domon de la Eternulo por adorklinigxi, cxiujn vortojn, kiujn Mi ordonis al vi diri al ili; ne mankigu ecx unu vorton.</p> 
 <p><a name="an_26:3">26:3</a> Eble ili auxskultos kaj returnos sin cxiu de sia malbona vojo; kaj tiam Mi fordecidos la malbonon, kiun Mi intencas fari al ili pro iliaj malbonaj agoj.</p> 
 <p><a name="an_26:4">26:4</a> Kaj diru al ili:Tiele diras la Eternulo:Se vi ne obeos Min, por agadi laux Mia instruo, kiun Mi donis al vi,</p> 
 <p><a name="an_26:5">26:5</a> por obei la vortojn de Miaj servantoj, la profetoj, kiujn Mi sendas al vi, kiujn Mi konstante sendadis, sed vi ilin ne auxskultis:</p> 
 <p><a name="an_26:6">26:6</a> tiam Mi agos kun cxi tiu domo kiel kun SXilo, kaj cxi tiun urbon Mi faros malbeno por cxiuj popoloj de la tero.</p> 
 <p><a name="an_26:7">26:7</a> Kaj auxdis la pastroj kaj la profetoj kaj la tuta popolo, kiel Jeremia parolis tiujn vortojn en la domo de la Eternulo.</p> 
 <p><a name="an_26:8">26:8</a> Kiam Jeremia finis la paroladon de cxio, kion la Eternulo ordonis diri al la tuta popolo, tiam kaptis lin la pastroj kaj la profetoj kaj la tuta popolo, dirante:Vi devas morti!</p> 
 <p><a name="an_26:9">26:9</a> Kial vi profetas en la nomo de la Eternulo, dirante:CXi tiu domo farigxos kiel SXilo, kaj cxi tiu urbo dezertigxos tiel, ke estos en gxi neniu logxanto? Kaj la tuta popolo amasigxis cxirkaux Jeremia en la domo de la Eternulo.</p> 
 <p><a name="an_26:10">26:10</a> Kiam la eminentuloj de Judujo auxdis pri tio, ili iris el la regxa domo en la domon de la Eternulo kaj sidigxis cxe la enirejo de la nova pordego de la domo de la Eternulo.</p> 
 <p><a name="an_26:11">26:11</a> Kaj la pastroj kaj la profetoj diris al la eminentuloj kaj al la tuta popolo jene:Al morto estas kondamninda cxi tiu homo, cxar li profetis kontraux cxi tiu urbo, kiel vi auxdis per viaj oreloj.</p> 
 <p><a name="an_26:12">26:12</a> Tiam Jeremia diris al cxiuj eminentuloj kaj al la tuta popolo jene:La Eternulo sendis min, por profeti kontraux cxi tiu domo kaj cxi tiu urbo cxion, kion vi auxdis.</p> 
 <p><a name="an_26:13">26:13</a> Plibonigu do nun viajn vojojn kaj vian konduton, kaj obeu la vocxon de la Eternulo, via Dio; kaj tiam la Eternulo fordecidos la malbonon, kiun Li diris pri vi.</p> 
 <p><a name="an_26:14">26:14</a> Kaj mi estas nun en viaj manoj; faru kun mi tion, kion vi trovas bona kaj justa.</p> 
 <p><a name="an_26:15">26:15</a> Sed sciu, ke se vi min mortigos, vi sxargxos per senkulpa sango vin kaj cxi tiun urbon kaj gxiajn logxantojn; cxar vere la Eternulo sendis min al vi,  por diri en viajn orelojn cxiujn tiujn vortojn.</p> 
 <p><a name="an_26:16">26:16</a> Tiam la eminentuloj kaj la tuta popolo diris al la pastroj kaj al la profetoj:CXi tiu homo ne estas kondamninda al morto, cxar li parolis al ni en la nomo de la Eternulo, nia Dio.</p> 
 <p><a name="an_26:17">26:17</a> Kaj levigxis kelkaj el la plejagxuloj de la lando, kaj diris al la tuta amaso de la popolo jene:</p> 
 <p><a name="an_26:18">26:18</a> Mihxa, la Moresxetano, profetis en la tempo de HXizkija, regxo de Judujo, kaj diris al la tuta Juda popolo jene:Tiele diras la Eternulo Cebaot:Cion estos plugita kiel kampo, Jerusalem farigxos ruinajxo, kaj la monto de la templo farigxos arbara altajxo.</p> 
 <p><a name="an_26:19">26:19</a> CXu mortigis lin HXizkija, regxo de Judujo, kaj cxiuj Judoj? ili timis ja la Eternulon kaj pregxis antaux la Eternulo, kaj la Eternulo fordecidis la malbonon, kiun Li diris pri ili. Kaj ni farus grandan malbonon kontraux niaj animoj.</p> 
 <p><a name="an_26:20">26:20</a> Ankaux alia homo profetis en la nomo de la Eternulo, Urija, filo de SXemaja, el Kirjat-Jearim; li profetis kontraux cxi tiu urbo kaj cxi tiu lando, simile al cxio, kion diris Jeremia.</p> 
 <p><a name="an_26:21">26:21</a> Kaj liajn vortojn auxdis la regxo Jehojakim kaj cxiuj liaj potenculoj kaj cxiuj eminentuloj, kaj la regxo intencis mortigi lin; sed Urija tion auxdis, kaj ektimis, kaj forkuris kaj venis en Egiptujon.</p> 
 <p><a name="an_26:22">26:22</a> Kaj la regxo Jehojakim sendis homojn en Egiptujon:Elnatanon, filon de Ahxbor, kune kun aliaj homoj li sendis en Egiptujon;</p> 
 <p><a name="an_26:23">26:23</a> kaj ili elkondukis Urijan el Egiptujo kaj venigis lin al la regxo Jehojakim; kaj cxi tiu mortigis lin per glavo kaj jxetis lian kadavron inter la tombojn de la simpla popolo.</p> 
 <p><a name="an_26:24">26:24</a> Tamen la mano de Ahxikam, filo de SXafan, protektis Jeremian, ne lasante transdoni lin en la manojn de la popolo, por mortigi lin.</p> 
 <p><a name="an_27:1">27:1</a> En la komenco de la regxado de Jehojakim, filo de Josxija, regxo de Judujo, aperis de la Eternulo jena vorto al Jeremia:</p> 
 <p><a name="an_27:2">27:2</a> Tiele diras al mi la Eternulo:Faru al vi ligilojn kaj jugon, kaj metu tion sur vian kolon;</p> 
 <p><a name="an_27:3">27:3</a> kaj sendu tion al la regxo de Edom kaj al la regxo de Moab kaj al la regxo de la Amonidoj kaj al la regxo de Tiro kaj al la regxo de Cidon, per la senditoj, kiuj venis Jerusalemon al Cidkija, regxo de Judujo;</p> 
 <p><a name="an_27:4">27:4</a> kaj komisiu al ili, ke ili diru al siaj sinjoroj jene:Tiele diras la Eternulo Cebaot, Dio de Izrael:Tiele diru al viaj sinjoroj:</p> 
 <p><a name="an_27:5">27:5</a> Per Mia granda forto kaj per Mia etendita brako Mi kreis la teron, la homojn kaj la bestojn, kiuj estas sur la tero; kaj Mi donas tion al tiu, kiu placxas al Mi.</p> 
 <p><a name="an_27:6">27:6</a> Kaj nun Mi transdonas cxiujn tiujn landojn en la manon de Mia servanto Nebukadnecar, regxo de Babel, kaj ecx la bestojn de la kampo Mi transdonas al li, por ke ili servu al li.</p> 
 <p><a name="an_27:7">27:7</a> Kaj servos al li cxiuj popoloj, ankaux al lia filo kaj al la filo de lia filo, gxis venos la tempo ankaux por lia lando kaj lin sklavigos potencaj popoloj kaj grandaj regxoj.</p> 
 <p><a name="an_27:8">27:8</a> Kaj se ia popolo kaj regno ne servos al li, al Nebukadnecar, regxo de Babel, kaj ne metos sian kolon sub la jugon de la regxo de Babel, Mi punos tiun popolon per glavo kaj malsato kaj pesto, diras la Eternulo, gxis Mi ekstermos ilin per lia mano.</p> 
 <p><a name="an_27:9">27:9</a> Ne auxskultu do viajn profetojn, nek viajn magiistojn, nek viajn songxoklarigistojn, nek viajn auxguristojn, nek viajn sorcxistojn, kiuj diras al vi jene:Ne servu al la regxo de Babel.</p> 
 <p><a name="an_27:10">27:10</a> CXar ili profetas al vi malverajxon, por malproksimigi vin de via lando, por ke Mi elpelu vin kaj vi pereu.</p> 
 <p><a name="an_27:11">27:11</a> Sed tiun popolon, kiu metos sian kolon sub la jugon de la regxo de Babel kaj servos al li, tiun Mi restigos trankvile sur gxia tero, diras la Eternulo, por prilaboradi gxin kaj logxi sur gxi.</p> 
 <p><a name="an_27:12">27:12</a> Kaj al Cidkija, regxo de Judujo, mi diris tiajn samajn vortojn,  nome:Metu vian kolon sub la jugon de la regxo de Babel, kaj servu al li kaj al lia popolo, kaj restu vivantaj.</p> 
 <p><a name="an_27:13">27:13</a> Por kio vi volus morti, vi kaj via popolo, de glavo, de malsato, kaj de pesto, kiel la Eternulo decidis pri popolo, kiu ne servos al la regxo de Babel?</p> 
 <p><a name="an_27:14">27:14</a> Ne auxskultu la vortojn de la profetoj, kiuj diras al vi, ke vi ne servu al la regxo de Babel; cxar ili profetas al vi malverajxon.</p> 
 <p><a name="an_27:15">27:15</a> CXar Mi ne sendis ilin, diras la Eternulo, kaj ili malvere profetas en Mia nomo, por ke Mi elpelu vin, kaj por ke vi pereu, vi kaj la profetoj, kiuj profetas al vi.</p> 
 <p><a name="an_27:16">27:16</a> Kaj al la pastroj kaj al la tuta cxi tiu popolo mi diris jene:Tiele diras la Eternulo:Ne auxskultu la vortojn de viaj profetoj, kiuj profetas al vi jene:Jen la vazoj de la domo de la Eternulo nun baldaux estos revenigitaj el Babel; cxar malverajxon ili profetas al vi.</p> 
 <p><a name="an_27:17">27:17</a> Ne auxskultu ilin; servu al la regxo de Babel, por ke vi vivu; por kio cxi tiu urbo farigxu dezerto?</p> 
 <p><a name="an_27:18">27:18</a> Se ili estas profetoj kaj se ili havas la vorton de la Eternulo, ili elpetegu de la Eternulo Cebaot, ke la vazoj, kiuj restis en la domo de la Eternulo kaj en la domo de la regxo de Judujo kaj en Jerusalem, ne transiru en Babelon.</p> 
 <p><a name="an_27:19">27:19</a> CXar tiele diras la Eternulo Cebaot pri la kolonoj, pri la maro, pri la bazoj, kaj pri la ceteraj vazoj, kiuj restis en cxi tiu urbo</p> 
 <p><a name="an_27:20">27:20</a> kaj kiujn ne prenis Nebukadnecar, regxo de Babel, kiam li forkondukis Jehxonjan, filon de Jehojakim, regxon de Judujo, el Jerusalem en Babelon, kaj ankaux cxiujn eminentulojn de Judujo kaj Jerusalem;</p> 
 <p><a name="an_27:21">27:21</a> tiele diras la Eternulo Cebaot, Dio de Izrael, pri la vazoj, kiuj restis en la domo de la Eternulo kaj en la domo de la regxo de Judujo kaj en Jerusalem:</p> 
 <p><a name="an_27:22">27:22</a> En Babelon ili estos forportitaj, kaj tie ili restos, gxis la tago,  kiam Mi rememoros ilin, diras la Eternulo, kaj prenigos kaj reportigos ilin sur cxi tiun lokon.</p> 
 <p><a name="an_28:1">28:1</a> En tiu sama jaro, en la komenco de la regxado de Cidkija, regxo de Judujo, en la kvara jaro, en la kvina monato, HXananja, filo de Azur, profeto el Gibeon, diris al mi en la domo de la Eternulo, antaux la okuloj de la pastroj kaj de la tuta popolo, jene:</p> 
 <p><a name="an_28:2">28:2</a> Tiele diras la Eternulo Cebaot, Dio de Izrael:Mi rompos la jugon de la regxo de Babel;</p> 
 <p><a name="an_28:3">28:3</a> post du jaroj Mi revenigos sur cxi tiun lokon cxiujn vazojn de la domo de la Eternulo, kiujn Nebukadnecar, regxo de Babel, prenis de cxi tiu loko kaj forportis en Babelon.</p> 
 <p><a name="an_28:4">28:4</a> Kaj Jehxonjan, filon de Jehojakim, regxon de Judujo, kaj cxiujn forkondukitajn Judojn, kiuj venis en Babelon, Mi revenigos sur cxi tiun lokon, diras la Eternulo; cxar Mi rompos la jugon de la regxo de Babel.</p> 
 <p><a name="an_28:5">28:5</a> Tiam la profeto Jeremia respondis al la profeto HXananja antaux la okuloj de la pastroj, kaj de la tuta popolo, kiu staris en la domo de la Eternulo;</p> 
 <p><a name="an_28:6">28:6</a> kaj la profeto Jeremia diris:Amen, tiel la Eternulo faru; la Eternulo plenumu viajn vortojn, kiujn vi profetis, kaj Li revenigu el Babel sur cxi tiun lokon la vazojn de la domo de la Eternulo kaj cxiujn forkondukitojn.</p> 
 <p><a name="an_28:7">28:7</a> Tamen auxskultu la vorton, kiun mi diros en viajn orelojn kaj en la orelojn de la tuta popolo:</p> 
 <p><a name="an_28:8">28:8</a> La profetoj, kiuj de antikva tempo estis antaux mi kaj antaux vi,  profetis al multaj landoj kaj al grandaj regnoj militon, malfelicxon, aux peston.</p> 
 <p><a name="an_28:9">28:9</a> Se profeto antauxdiris pacon, tiam post la plenumigxo de la vorto de la profeto oni ekkonis lin kiel profeton, kiun vere sendis la Eternulo.</p> 
 <p><a name="an_28:10">28:10</a> Kaj la profeto HXananja deprenis la jugon de la kolo de la profeto Jeremia kaj rompis gxin.</p> 
 <p><a name="an_28:11">28:11</a> Kaj HXananja diris antaux la okuloj de la tuta popolo jene:Tiele diras la Eternulo:Simile al cxi tio Mi rompos la jugon de Nebukadnecar, regxo de Babel, post du jaroj, deprenante gxin de la kolo de cxiuj popoloj. Kaj la profeto Jeremia iris sian vojon.</p> 
 <p><a name="an_28:12">28:12</a> Kaj aperis jena vorto de la Eternulo al Jeremia, post kiam la profeto HXananja forrompis la jugon de la kolo de la profeto Jeremia:</p> 
 <p><a name="an_28:13">28:13</a> Iru kaj diru al HXananja jene:Tiele diras la Eternulo:Jugon lignan vi rompis, sed vi faru anstataux gxi jugon feran.</p> 
 <p><a name="an_28:14">28:14</a> CXar tiele diras la Eternulo Cebaot, Dio de Izrael:Feran jugon Mi metis sur la kolon de cxiuj tiuj popoloj, ke ili servu al Nebukadnecar, regxo de Babel, kaj ili servos al li; ecx la bestojn de la kampo Mi transdonis al li.</p> 
 <p><a name="an_28:15">28:15</a> Tiam la profeto Jeremia diris al la profeto HXananja:Auxskultu,  HXananja; la Eternulo vin ne sendis, kaj vi kredigas al cxi tiu popolo malverajxon.</p> 
 <p><a name="an_28:16">28:16</a> Pro tio tiele diras la Eternulo:Jen Mi forigos vin de sur la tero; en cxi tiu jaro vi mortos, cxar vi parolis kontraux la volo de la Eternulo.</p> 
 <p><a name="an_28:17">28:17</a> Kaj la profeto HXananja mortis en tiu jaro, en la sepa monato.</p> 
 <p><a name="an_29:1">29:1</a> Jen estas la vortoj de la letero, kiun la profeto Jeremia sendis el Jerusalem al la plej gravaj plejagxuloj, kiuj estis forkondukitaj, kaj al la pastroj, al la profetoj, kaj al la tuta popolo, kiujn Nebukadnecar forkondukis el Jerusalem en Babelon</p> 
 <p><a name="an_29:2">29:2</a> (post kiam la regxo Jehxonja, kaj la regxino, kaj la korteganoj, la eminentuloj de Judujo kaj Jerusalem, la cxarpentistoj kaj forgxistoj foriris el Jerusalem);</p> 
 <p><a name="an_29:3">29:3</a> per Eleasa, filo de SXafan, kaj Gemarja, filo de HXilkija (kiujn Cidkija, regxo de Judujo, sendis en Babelon, al Nebukadnecar, regxo de Babel), li sendis jenajn vortojn:</p> 
 <p><a name="an_29:4">29:4</a> Tiele diras la Eternulo Cebaot, Dio de Izrael, al cxiuj elpelitoj, kiujn Mi elpelis el Jerusalem en Babelon:</p> 
 <p><a name="an_29:5">29:5</a> Konstruu domojn kaj logxu, plantu gxardenojn kaj mangxu iliajn fruktojn;</p> 
 <p><a name="an_29:6">29:6</a> prenu edzinojn kaj naskigu filojn kaj filinojn, prenu edzinojn por viaj filoj kaj edzinigu viajn filinojn, por ke ili nasku filojn kaj filinojn;  multigxu tie kaj ne malmultigxu.</p> 
 <p><a name="an_29:7">29:7</a> Zorgu pri la bonstato de tiu urbo, kien Mi translogxigis vin, kaj pregxu por gxi al la Eternulo; cxar cxe gxia bonstato vi ankaux havos bonstaton.</p> 
 <p><a name="an_29:8">29:8</a> CXar tiele diras la Eternulo Cebaot, Dio de Izrael:Viaj profetoj, kiuj estas inter vi, kaj viaj magiistoj ne forlogu vin; kaj ne atentu viajn songxojn, kiujn vi songxas;</p> 
 <p><a name="an_29:9">29:9</a> cxar malverajxon ili profetas al vi en Mia nomo; Mi ne sendis ilin,  diras la Eternulo.</p> 
 <p><a name="an_29:10">29:10</a> CXar tiele diras la Eternulo:Kiam en Babel pasos sepdek jaroj, Mi rememoros vin kaj plenumos super vi Mian bonan vorton, revenigante vin sur cxi tiun lokon.</p> 
 <p><a name="an_29:11">29:11</a> CXar Mi scias la intencojn, kiujn Mi havas koncerne vin, diras la Eternulo, intencojn al bono kaj ne al malbono, por doni al vi estontecon kaj esperon.</p> 
 <p><a name="an_29:12">29:12</a> Vi vokos al Mi, kaj vi iros, kaj vi pregxos al Mi; kaj Mi auxskultos vin.</p> 
 <p><a name="an_29:13">29:13</a> Vi sercxos Min, kaj trovos, se vi sercxos Min per via tuta koro.</p> 
 <p><a name="an_29:14">29:14</a> Kaj Mi estos trovita de vi, diras la Eternulo, kaj Mi revenigos viajn kaptitojn, kaj Mi kolektos vin el cxiuj popoloj kaj de cxiuj lokoj, kien Mi forpelis vin, diras la Eternulo; kaj Mi revenigos vin sur la lokon, de kiu Mi translogxigis vin.</p> 
 <p><a name="an_29:15">29:15</a> Vane vi diras:La Eternulo starigis al ni profetojn en Babel.</p> 
 <p><a name="an_29:16">29:16</a> CXar tiele diras la Eternulo pri la regxo, kiu sidas sur la trono de David, kaj pri la tuta popolo, kiu logxas en cxi tiu urbo, pri viaj fratoj,  kiuj ne iris kun vi en ekzilon;</p> 
 <p><a name="an_29:17">29:17</a> tiele diras la Eternulo Cebaot:Jen Mi sendos sur ilin glavon kaj malsaton kaj peston, kaj Mi similigos ilin al malbonaj figoj, kiujn oni ne povas mangxi pro ilia malboneco;</p> 
 <p><a name="an_29:18">29:18</a> Mi persekutos ilin per glavo, per malsato, kaj per pesto, kaj Mi faros ilin objekto de teruro por cxiuj regnoj de la tero, objekto de malbeno,  mirego, moko, kaj malhonoro inter cxiuj popoloj, kien Mi dispelos ilin;</p> 
 <p><a name="an_29:19">29:19</a> pro tio, ke ili ne auxskultis Miajn vortojn, diras la Eternulo; Mi sendadis al ili Miajn servantojn, la profetojn, Mi konstante sendadis, sed vi ne auxskultis, diras la Eternulo.</p> 
 <p><a name="an_29:20">29:20</a> Kaj vi, cxiuj forkondukitoj, kiujn Mi foririgis el Jerusalem en Babelon, auxskultu la vorton de la Eternulo.</p> 
 <p><a name="an_29:21">29:21</a> Tiele diras la Eternulo Cebaot, Dio de Izrael, pri Ahxab, filo de Kolaja, kaj pri Cidkija, filo de Maaseja, kiuj profetis al vi en Mia nomo malverajxon:Jen Mi transdonos ilin en la manon de Nebukadnecar, regxo de Babel, kaj li mortigos ilin antaux viaj okuloj.</p> 
 <p><a name="an_29:22">29:22</a> Kaj cxe cxiuj ekzilitoj de Judujo, kiuj estas en Babel, ilia nomo farigxos objekto de malbeno, kaj oni dirados:La Eternulo faru al vi tion,  kion, kion al Cidkija kaj Ahxab, kiujn la regxo de Babel rostigis sur fajro-</p> 
 <p><a name="an_29:23">29:23</a> pro tio, ke ili faris abomenindajxon en Izrael, adultis kun la edzinoj de siaj proksimuloj, kaj parolis en Mia nomo malverajxon, kiun Mi ne ordonis al ili. Tion Mi scias kaj atestas, diras la Eternulo.</p> 
 <p><a name="an_29:24">29:24</a> Kaj al SXemaja, la Nehxelamano, diru jene:</p> 
 <p><a name="an_29:25">29:25</a> Tiele diras la Eternulo Cebaot, Dio de Izrael:Pro tio, ke vi sendis en via nomo leterojn al la tuta popolo, kiu estas en Jerusalem, kaj al la pastro Cefanja, filo de Maaseja, kaj al cxiuj pastroj, kun la sekvanta enhavo:</p> 
 <p><a name="an_29:26">29:26</a> La Eternulo starigis vin pastro anstataux la pastro Jehojada, por ke vi estu kontrolanto en la domo de la Eternulo super cxiu frenezulo, kiu prezentas sin kiel profeto, kaj vi metu lin en malliberejon kaj karceron;</p> 
 <p><a name="an_29:27">29:27</a> kial do vi ne faris punparolon al Jeremia, la Anatotano, kiu prezentas sin al vi kiel profeto?</p> 
 <p><a name="an_29:28">29:28</a> CXar ankaux al ni en Babelon li sendis, por diri:La kaptiteco estos longa; konstruu domojn kaj logxu, plantu gxardenojn kaj mangxu iliajn fruktojn.</p> 
 <p><a name="an_29:29">29:29</a> Kaj la pastro Cefanja tralegis tiun leteron en la orelojn de la profeto Jeremia.</p> 
 <p><a name="an_29:30">29:30</a> Tial aperis jena vorto de la Eternulo al Jeremia:</p> 
 <p><a name="an_29:31">29:31</a> Sendu al cxiuj ekzilitoj, por diri:Tiele diras la Eternulo pri SXemaja,  la Nehxelamano:Pro tio, ke SXemaja profetis al vi, kvankam Mi ne sendis lin,  kaj li fidigis vin per malverajxo-</p> 
 <p><a name="an_29:32">29:32</a> pro tio tiele diras la Eternulo:Jen Mi punos SXemajan, la Nehxelamanon,  kaj lian idaron:neniu restos cxe li meze de cxi tiu popolo, kaj li ne vidos la bonon, kiun Mi faros al Mia popolo, diras la Eternulo; cxar li parolis kontraux la volo de la Eternulo.</p> 
 <p><a name="an_30:1">30:1</a> Jena vorto aperis de la Eternulo al Jeremia:</p> 
 <p><a name="an_30:2">30:2</a> Tiele diras la Eternulo, Dio de Izrael:Enskribu al vi en libron cxiujn vortojn, kiujn Mi diris al vi.</p> 
 <p><a name="an_30:3">30:3</a> CXar jen venos tempo, diras la Eternulo, kiam Mi revenigos la kaptitojn de Mia popolo Izrael kaj Jehuda, diras la Eternulo, kaj Mi revenigos ilin en la landon, kiun Mi donis al iliaj patroj, kaj ili gxin posedos.</p> 
 <p><a name="an_30:4">30:4</a> Kaj jen estas la vortoj, kiujn diris la Eternulo pri Izrael kaj Jehuda:</p> 
 <p><a name="an_30:5">30:5</a> Tiele diras la Eternulo:Vocxon de tumulto kaj de teruro ni auxdas, ne de paco.</p> 
 <p><a name="an_30:6">30:6</a> Demandu kaj rigardu, cxu viro naskas? kial do Mi vidas, ke cxiu viro tenas siajn manojn cxe siaj lumboj, kiel naskantino, kaj cxies vizagxoj verdigxis?</p> 
 <p><a name="an_30:7">30:7</a> Ho ve, kiel granda estas tiu tago! ne ekzistas simila al gxi; tempo de mizero gxi estas por Jakob, sed li estos savita el gxi.</p> 
 <p><a name="an_30:8">30:8</a> En tiu tempo, diras la Eternulo Cebaot, Mi forrompos lian jugon de via kolo, kaj viajn ligilojn Mi dissxiros, kaj fremduloj ne plu servigos lin.</p> 
 <p><a name="an_30:9">30:9</a> Sed ili servos al la Eternulo, sia Dio, kaj al David, sia regxo, kiun Mi restarigos al ili.</p> 
 <p><a name="an_30:10">30:10</a> Kaj vi ne timu, ho Mia servanto Jakob, diras la Eternulo, kaj ne tremu,  ho Izrael; cxar jen Mi savos vin el malproksime kaj vian idaron el la lando de ilia kaptiteco, kaj Jakob revenos kaj vivos trankvile kaj pace, kaj neniu lin timigos.</p> 
 <p><a name="an_30:11">30:11</a> CXar Mi estos kun vi, diras la Eternulo, por savi vin; cxar Mi ekstermos cxiujn popolojn, inter kiujn Mi disjxetis vin, sed vin Mi ne ekstermos; Mi nur punos vin modere, por ke Mi ne lasu vin tute sen puno.</p> 
 <p><a name="an_30:12">30:12</a> CXar tiele diras la Eternulo:Dangxera estas via vundo, kaj via ulcero estas dolorplena.</p> 
 <p><a name="an_30:13">30:13</a> Neniu jugxos vian aferon, por sanigi vian vundon; bona kuracado ne ekzistas por vi.</p> 
 <p><a name="an_30:14">30:14</a> CXiuj viaj amikoj forgesis vin, ili vin ne sercxas; cxar per frapo de malamiko Mi frapis vin, per kruela puno, pro viaj multaj malbonagoj, pro la forteco de viaj pekoj.</p> 
 <p><a name="an_30:15">30:15</a> Kial vi krias pri via vundo, pri via dangxera malsano? Mi tion faris al vi pro viaj multaj malbonagoj, pro la forteco de viaj pekoj.</p> 
 <p><a name="an_30:16">30:16</a> Tamen cxiuj viaj mangxegantoj estos mangxegitaj; kaj cxiuj viaj premantoj, cxiuj, iros en kaptitecon; viaj ruinigintoj estos ruinigitaj; kaj cxiuj viajn rabintojn Mi faros rabitaj.</p> 
 <p><a name="an_30:17">30:17</a> Mi donos al vi kuracon, kaj Mi resanigos vin de viaj vundoj, diras la Eternulo; cxar ili nomis vin forpusxitino, ho Cion, pri kiu neniu demandas.</p> 
 <p><a name="an_30:18">30:18</a> Tiele diras la Eternulo:Jen Mi revenigos el kaptiteco la tendojn de Jakob, kaj liajn logxejojn Mi kompatos; kaj la urbo estos konstruita sur sia monteto, kaj la templo estos starigita laux sia ordo.</p> 
 <p><a name="an_30:19">30:19</a> Kaj eliros el ili dankado kaj vocxo de gajuloj; Mi multigos ilin, kaj ili ne malmultigxos; Mi donos al ili honoron, kaj ili ne malaltigxos.</p> 
 <p><a name="an_30:20">30:20</a> Kaj ili havos filojn kiel antauxe, kaj ilia komunumo forte staros antaux Mi, kaj Mi punos cxiujn iliajn premintojn.</p> 
 <p><a name="an_30:21">30:21</a> Kaj ilia potenculo estos el ili mem, kaj ilia reganto devenos el ilia propra mezo; Mi alproksimigos lin, kaj li aliros al Mi; cxar kiu alia kuragxos en sia koro alproksimigxi al Mi? diras la Eternulo.</p> 
 <p><a name="an_30:22">30:22</a> Kaj vi estos Mia popolo, kaj Mi estos via Dio.</p> 
 <p><a name="an_30:23">30:23</a> Jen eliros ventego de la Eternulo en kolero, ventego detruanta; gxi falos sur la kapon de la malpiuloj.</p> 
 <p><a name="an_30:24">30:24</a> Ne kvietigxos la flama kolero de la Eternulo, gxis Li estos farinta kaj gxis Li estos plenuminta la intencojn de Sia koro; en la tempo estonta vi tion komprenos.</p> 
 <p><a name="an_31:1">31:1</a> En tiu tempo, diras la Eternulo, Mi estos Dio de cxiuj familioj de Izrael, kaj ili estos Mia popolo.</p> 
 <p><a name="an_31:2">31:2</a> Tiele diras la Eternulo:En la dezerto trovis favoron popolo, kiu restis ne ekstermita de la glavo; Izrael iras al sia trankviligxo.</p> 
 <p><a name="an_31:3">31:3</a> De malproksime aperis al mi la Eternulo, dirante:Mi ekamis vin per amo eterna, tial Mi altiris vin favorkore.</p> 
 <p><a name="an_31:4">31:4</a> Denove Mi arangxos vin, kaj vi estos arangxita, ho virgulino de Izrael;  denove vi ornamos vin per viaj tamburinoj kaj eliros en dancrondojn de gajuloj.</p> 
 <p><a name="an_31:5">31:5</a> Denove vi plantos vinbergxardenojn sur la montoj de Samario; oni plantos kaj ricevos fruktojn.</p> 
 <p><a name="an_31:6">31:6</a> CXar venos la tempo, kiam gardistoj sur la monto de Efraim vokos:Levigxu, kaj ni iru sur Cionon al la Eternulo, nia Dio.</p> 
 <p><a name="an_31:7">31:7</a> CXar tiele diras la Eternulo:Kantu gxojon al Jakob kaj gxojkriu antaux la kapoj de la nacioj, proklamu, gloru, kaj diru:Savu, ho Eternulo, Vian popolon, la restajxon de Izrael.</p> 
 <p><a name="an_31:8">31:8</a> Jen Mi venigos ilin el la lando norda, kaj kolektos ilin de la randoj de la tero, kune kun la blinduloj kaj lamuloj, gravedulinoj kaj naskintinoj; en granda amaso ili revenos cxi tien.</p> 
 <p><a name="an_31:9">31:9</a> Kun ploro ili venos, kun pregxoj Mi kondukos ilin; Mi irigos ilin apud torentoj da akvo, laux vojo gxusta, sur kiu ili ne falpusxigxos; cxar Mi farigxis patro por Izrael, kaj Efraim estas Mia unuenaskito.</p> 
 <p><a name="an_31:10">31:10</a> Auxskultu la vorton de la Eternulo, ho nacioj, kaj sciigu al la malproksimaj insuloj, kaj diru:La disjxetinto de Izrael kolektos lin kaj gardos lin, kiel pasxtanto sian pasxtataron.</p> 
 <p><a name="an_31:11">31:11</a> CXar la Eternulo elacxetis Jakobon kaj liberigis lin el la mano de plifortulo.</p> 
 <p><a name="an_31:12">31:12</a> Kaj ili venos kaj kantos sur la altajxo de Cion; kaj ili rapidos al la bonajxoj de la Eternulo, al la greno, al la mosto, al la oleo, al la sxafidoj kaj bovidoj; kaj ilia animo estos kiel akvoricxa gxardeno, kaj ili ne plu havos malgxojon.</p> 
 <p><a name="an_31:13">31:13</a> Tiam virgulino gajos en la dancrondo, kaj kune ankaux junuloj kaj maljunuloj; kaj Mi sxangxos ilian malgxojon en gxojon, Mi konsolos ilin kaj gajigos ilin post ilia aflikto.</p> 
 <p><a name="an_31:14">31:14</a> Kaj la animon de la pastroj Mi satigos per grasajxoj, kaj Mia popolo satigxos per Miaj bonajxoj, diras la Eternulo.</p> 
 <p><a name="an_31:15">31:15</a> Tiele diras la Eternulo:Vocxo estas auxdata en Rama, gxemado kaj maldolcxa plorado:Rahxel priploras siajn filojn, ne volas konsoligxi pri siaj infanoj, cxar ili forestas.</p> 
 <p><a name="an_31:16">31:16</a> Tiele diras la Eternulo:Detenu vian vocxon de plorado kaj viajn okulojn de larmoj; cxar ekzistas rekompenco por via laboro, diras la Eternulo, kaj ili revenos el la lando de la malamiko.</p> 
 <p><a name="an_31:17">31:17</a> Kaj ekzistas espero por via idaro, diras la Eternulo, kaj la filoj revenos en siajn limojn.</p> 
 <p><a name="an_31:18">31:18</a> Mi auxdis, kiel Efraim diras pentante:Vi punis min, kaj mi estas punita, kiel bovido ne dresita; konvertu min, kaj mi konvertigxos; cxar Vi,  ho Eternulo, estas mia Dio.</p> 
 <p><a name="an_31:19">31:19</a> Kiam mi konvertigxis, mi pentis; kaj kiam mi estis punita, mi batis min sur la femurojn; mi hontis kaj mi rugxigxis, cxar mi portas la malhonoron de mia juneco.</p> 
 <p><a name="an_31:20">31:20</a> CXu Efraim ne estas Mia kara filo, Mia amata infano? cxar kion ajn Mi parolis pri li, Mi tamen ankoraux rememoras lin; tial Mia interno afliktigxas pri li; Mi certe korfavoros lin, diras la Eternulo.</p> 
 <p><a name="an_31:21">31:21</a> Starigu al vi gvidajn sxtonojn, arangxu al vi vojsignojn, atentu la vojon, laux kiu vi iris; revenu, virgulino de Izrael, revenu en cxi tiujn viajn urbojn.</p> 
 <p><a name="an_31:22">31:22</a> GXis kiam vi turnados vin, ho defalinta filino? CXar la Eternulo kreis ion novan sur la tero:virino cxirkauxos viron.</p> 
 <p><a name="an_31:23">31:23</a> Tiele diras la Eternulo Cebaot, Dio de Izrael:Ankoraux oni parolos jenajn vortojn en la Juda lando kaj en gxiaj urboj, kiam Mi revenigos iliajn kaptitojn:La Eternulo vin benu, ho logxejo de justeco, sankta monto!</p> 
 <p><a name="an_31:24">31:24</a> Kaj logxos apud gxi Jehuda kune kun cxiuj siaj urboj, la terkultivistoj kaj la vagantoj kun pasxtataroj.</p> 
 <p><a name="an_31:25">31:25</a> CXar Mi sensoifigos animon lacan, kaj cxiun animon malgxojan Mi satigos.</p> 
 <p><a name="an_31:26">31:26</a> CXe tio mi vekigxis kaj ekrigardis, kaj mia songxo estis agrabla por mi.</p> 
 <p><a name="an_31:27">31:27</a> Jen venos la tempo, diras la Eternulo, kiam Mi prisemos la domon de Izrael kaj la domon de Jehuda per semo de homo kaj semo de bruto.</p> 
 <p><a name="an_31:28">31:28</a> Kaj tiel same, kiel Mi maldormis super ili, por elradikigi, elsxiri,  detrui, pereigi, kaj malfelicxigi, tiel Mi maldormos super ili, por konstrui kaj planti, diras la Eternulo.</p> 
 <p><a name="an_31:29">31:29</a> En tiu tempo oni ne plu diros:La patroj mangxis nematurajn vinberojn,  kaj la dentoj de la filoj agacigxis;</p> 
 <p><a name="an_31:30">31:30</a> sed cxiu mortos pro sia propra kulpo, la dentoj agacigxos cxe tiu, kiu mangxis la nematurajn vinberojn.</p> 
 <p><a name="an_31:31">31:31</a> Jen venos la tempo, diras la Eternulo, kiam Mi faros kun la domo de Izrael kaj la domo de Jehuda interligon novan:</p> 
 <p><a name="an_31:32">31:32</a> ne tian, kiel la interligo, kiun Mi faris kun iliaj patroj, en la tago,  kiam Mi prenis ilian manon, por elkonduki ilin el la lando Egipta, la interligo, kiun ili malobeis kaj Mi devis altrudi al ili, diras la Eternulo;</p> 
 <p><a name="an_31:33">31:33</a> sed jen estas la interligo, kiun Mi faros kun la domo de Izrael post tiu tempo, diras la Eternulo:Mi metos Mian legxon en ilian internon, kaj sur ilia koro Mi gxin skribos, kaj Mi estos ilia Dio, kaj ili estos Mia popolo.</p> 
 <p><a name="an_31:34">31:34</a> Kaj ne plu instruos cxiu sian proksimulon kaj cxiu sian fraton,  dirante:Ekkonu la Eternulon; cxar cxiuj Min konos, de iliaj malgranduloj gxis iliaj granduloj, diras la Eternulo; cxar Mi pardonos iliajn kulpojn, kaj iliajn pekojn Mi ne plu rememoros.</p> 
 <p><a name="an_31:35">31:35</a> Tiele diras la Eternulo, kiu donas la sunon por lumo en la tago,  legxojn al la luno kaj al la steloj por lumo en la nokto; kiu kvietigas la maron, kiam bruas gxiaj ondoj; kaj kies nomo estas Eternulo Cebaot:</p> 
 <p><a name="an_31:36">31:36</a> Se cxi tiuj legxoj neniigxos antaux Mi, diras la Eternulo, tiam ankaux la idaro de Izrael cxesos esti eterne popolo antaux Mi.</p> 
 <p><a name="an_31:37">31:37</a> Tiele diras la Eternulo:Se oni povos mezuri la cxielon supre kaj esplori la fundamenton de la tero malsupre, tiam Mi forpusxos la tutan idaron de Izrael pro cxio, kion ili faris, diras la Eternulo.</p> 
 <p><a name="an_31:38">31:38</a> Jen venos la tempo, diras la Eternulo, kiam denove konstruigxos la urbo al la Eternulo, de la turo HXananel gxis la Pordego Angula.</p> 
 <p><a name="an_31:39">31:39</a> Kaj la mezura sxnuro iros pluen gxis la monteto Gareb kaj turnigxos al Goa.</p> 
 <p><a name="an_31:40">31:40</a> Kaj la tuta valo de kadavroj kaj de cindro, kaj cxiuj kampoj gxis la torento Kidron, gxis la angulo de la Pordego de CXevaloj oriente, estos sanktaj al la Eternulo, ne detruigxos kaj ne plu ruinigxos eterne.</p> 
 <p><a name="an_32:1">32:1</a> Jen estas la vorto, kiu aperis al Jeremia de la Eternulo en la deka jaro de Cidkija, regxo de Judujo, tio estas en la dek-oka jaro de Nebukadnecar.</p> 
 <p><a name="an_32:2">32:2</a> Tiam la militistaro de la regxo de Babel siegxis Jerusalemon, kaj la profeto Jeremia estis malliberigita sur la korto de la malliberejo, kiu estis apud la domo de la regxo de Judujo.</p> 
 <p><a name="an_32:3">32:3</a> Tie malliberigis lin Cidkija, regxo de Judujo, dirante:Kial vi profetas,  parolante, ke tiele diras la Eternulo:Jen Mi transdonos cxi tiun urbon en la manon de la regxo de Babel, kiu gxin venkoprenos;</p> 
 <p><a name="an_32:4">32:4</a> kaj Cidkija, regxo de Judujo, ne savigxos el la manoj de la HXaldeoj,  sed li estos transdonita en la manon de la regxo de Babel, kies busxo parolos kun lia busxo kaj kies okuloj rigardos liajn okulojn;</p> 
 <p><a name="an_32:5">32:5</a> kaj en Babelon li forkondukos Cidkijan, kaj cxi tiu restos tie, gxis Mi vizitos lin, diras la Eternulo; se vi militos kontraux la HXaldeoj, vi ne sukcesos?</p> 
 <p><a name="an_32:6">32:6</a> Kaj Jeremia diris:Aperis al mi la vorto de la Eternulo, dirante:</p> 
 <p><a name="an_32:7">32:7</a> Jen HXanamel, filo de via onklo SXalum, iras al vi, por diri:Acxetu al vi mian kampon, kiu estas en Anatot, cxar al vi apartenas la rajto de parenco, por acxeti.</p> 
 <p><a name="an_32:8">32:8</a> Kaj venis al mi HXanamel, filo de mia onklo, konforme al la vorto de la Eternulo, sur la korton de la malliberejo, kaj li diris al mi:Acxetu, mi petas, mian kampon, kiu estas en Anatot, en la lando de Benjamen; cxar al vi apartenas la rajto de heredo kaj la rajto de elacxeto; acxetu al vi. Tiam mi komprenis, ke tio estas vorto de la Eternulo.</p> 
 <p><a name="an_32:9">32:9</a> Kaj mi acxetis de HXanamel, filo de mia onklo, la kampon, kiu estis en Anatot, kaj mi pesis al li la monon, dek sep siklojn da argxento.</p> 
 <p><a name="an_32:10">32:10</a> Kaj mi skribis dokumenton kaj sigelis; kaj mi invitis atestantojn, kaj pesis la argxenton per pesilo.</p> 
 <p><a name="an_32:11">32:11</a> Kaj mi prenis la dokumenton de acxeto, la sigelitan laux juro kaj legxo, kaj la nefermitan.</p> 
 <p><a name="an_32:12">32:12</a> Kaj mi donis la dokumenton de acxeto al Baruhx, filo de Nerija, filo de Mahxseja, antaux la okuloj de mia kuzo HXanamel, kaj antaux la okuloj de la atestantoj, kiuj subskribis la dokumenton de acxeto, kaj antaux la okuloj de cxiuj Judoj, kiuj sidis sur la korto de la malliberejo.</p> 
 <p><a name="an_32:13">32:13</a> Kaj mi ordonis al Baruhx antaux iliaj okuloj, dirante:</p> 
 <p><a name="an_32:14">32:14</a> Tiele diras la Eternulo Cebaot, Dio de Izrael:Prenu cxi tiujn dokumentojn, cxi tiun dokumenton de acxeto, la sigelitan, kaj cxi tiun nefermitan, kaj metu ilin en argilan vazon, por ke ili konservigxu dum longa tempo.</p> 
 <p><a name="an_32:15">32:15</a> CXar tiele diras la Eternulo Cebaot, Dio de Izrael:Oni denove acxetos domojn, kampojn, kaj vinbergxardenojn en cxi tiu lando.</p> 
 <p><a name="an_32:16">32:16</a> Kaj, transdoninte la dokumentojn de acxeto al Baruhx, filo de Nerija,  mi ekpregxis al la Eternulo, dirante:</p> 
 <p><a name="an_32:17">32:17</a> Ho Sinjoro, ho Eternulo! Vi kreis la cxielon kaj la teron per Via granda forto kaj per Via etendita brako; nenia afero estas nefarebla por Vi;</p> 
 <p><a name="an_32:18">32:18</a> Vi faras favorkorajxon al miloj, kaj pro la malbonagoj de la patroj Vi repagas al iliaj filoj post ili. Vi, Dio granda, potenca, kies nomo estas Eternulo Cebaot,</p> 
 <p><a name="an_32:19">32:19</a> granda en Siaj decidoj kaj potenca en Siaj agoj; Vi, kies okuloj estas malfermitaj super cxiuj vojoj de la homidoj, por redoni al cxiu laux lia konduto kaj laux la fruktoj de liaj agoj;</p> 
 <p><a name="an_32:20">32:20</a> Vi, kiu faris signojn kaj miraklojn en la lando Egipta gxis la nuna tago super Izrael kaj super la aliaj homoj, kaj faris al Vi gloran nomon,  kiel gxi estas nune;</p> 
 <p><a name="an_32:21">32:21</a> kaj Vi elkondukis Vian popolon Izrael el la lando Egipta per signoj kaj per mirakloj, per forta mano, per etendita brako, kaj per granda teruro;</p> 
 <p><a name="an_32:22">32:22</a> kaj Vi donis al ili cxi tiun landon, pri kiu Vi jxuris al iliaj patroj,  ke Vi donos al ili, landon, en kiu fluas lakto kaj mielo;</p> 
 <p><a name="an_32:23">32:23</a> kaj ili venis kaj ekposedis gxin, tamen ili ne auxskultis Vian vocxon kaj ne sekvis Vian instruon, ne faris cxion, kion Vi ordonis al ili; kaj Vi venigis sur ilin cxi tiun tutan malfelicxon.</p> 
 <p><a name="an_32:24">32:24</a> Jen remparoj alproksimigxas al la urbo, por venkopreni gxin, kaj la urbo pro la glavo, malsato, kaj pesto estas transdonata en la manojn de la HXaldeoj, kiuj militas kontraux gxi; kion Vi diris, tio farigxas, kaj Vi tion vidas.</p> 
 <p><a name="an_32:25">32:25</a> Kaj Vi, Sinjoro, ho Eternulo, diris al mi:Acxetu al vi la kampon pro mono, kaj starigu atestantojn; dume la urbo estas transdonata en la manojn de la HXaldeoj.</p> 
 <p><a name="an_32:26">32:26</a> Tiam la vorto de la Eternulo aperis al Jeremia, dirante:</p> 
 <p><a name="an_32:27">32:27</a> Jen Mi, la Eternulo, estas Dio de cxiu karno; cxu ekzistas por Mi io nefarebla?</p> 
 <p><a name="an_32:28">32:28</a> Tial tiele diras la Eternulo:Jen Mi transdonas cxi tiun urbon en la manojn de la HXaldeoj, kaj en la manon de Nebukadnecar, regxo de Babel, kaj li venkoprenos gxin.</p> 
 <p><a name="an_32:29">32:29</a> Kaj venos la HXaldeoj, kiuj militas kontraux cxi tiu urbo, kaj ekbruligos cxi tiun urbon per fajro, kaj forbruligos gxin, kaj la domojn, sur kies tegmentoj oni incensadis al Baal kaj faradis versxoferojn al aliaj dioj,  por kolerigi Min.</p> 
 <p><a name="an_32:30">32:30</a> CXar la Izraelidoj kaj la Judoj faradis nur malbonon antaux Miaj okuloj detempe de sia juneco; cxar la Izraelidoj nur kolerigadis Min per la faroj de siaj manoj, diras la Eternulo.</p> 
 <p><a name="an_32:31">32:31</a> CXar nur por Mia kolero kaj por Mia cxagreno ekzistis cxi tiu urbo de la tago, kiam oni konstruis gxin, gxis la nuna tago, tiel, ke Mi devas forpusxi gxin de antaux Mia vizagxo,</p> 
 <p><a name="an_32:32">32:32</a> pro cxiuj malbonajxoj de la Izraelidoj kaj Jehudaidoj, kiujn ili faris,  por Min kolerigi, ili, iliaj regxoj, iliaj princoj, iliaj pastroj, iliaj profetoj, la Judoj, kaj la logxantoj de Jerusalem.</p> 
 <p><a name="an_32:33">32:33</a> Ili turnis al Mi la dorson, ne la vizagxon; Mi instruadis ilin,  konstante instruadis, sed ili ne auxskultis, ne akceptis admonon.</p> 
 <p><a name="an_32:34">32:34</a> Siajn abomenindajxojn ili metis en la domon, kiu estas nomata per Mia nomo, kaj ili malpurigis gxin.</p> 
 <p><a name="an_32:35">32:35</a> Kaj ili arangxis la altajxojn de Baal, kiuj estas en la valo de la filo de Hinom, por bruligi siajn filojn kaj filinojn al Molehx, kion Mi ne ordonis al ili, kaj pri kio ne venis al Mi en la kapon, ke ili faros tiun abomenindajxon, por pekigi Judujon.</p> 
 <p><a name="an_32:36">32:36</a> Kaj tamen tiele diras la Eternulo, Dio de Izrael, pri cxi tiu urbo, pri kiu vi diras, ke gxi estas transdonata en la manon de la regxo de Babel per glavo, malsato, kaj pesto:</p> 
 <p><a name="an_32:37">32:37</a> Jen Mi kolektos ilin el cxiuj landoj, kien Mi dispelis ilin en Mia kolero, en Mia furiozo, kaj en granda indigno; kaj Mi revenigos ilin sur cxi tiun lokon kaj logxigos ilin sendangxere.</p> 
 <p><a name="an_32:38">32:38</a> Kaj ili estos Mia popolo, kaj Mi estos ilia Dio.</p> 
 <p><a name="an_32:39">32:39</a> Kaj Mi donos al ili unu koron kaj unu vojon, ke ili cxiam timu Min, por ke estu bone al ili kaj al iliaj idoj post ili.</p> 
 <p><a name="an_32:40">32:40</a> Kaj Mi faros kun ili interligon eternan, ke Mi ne deklinigxos de ili en Mia bonfarado al ili; kaj timon je Mi Mi metos en ilian koron, ke ili ne forturnigxu de Mi.</p> 
 <p><a name="an_32:41">32:41</a> Kaj Mi gxojos pri ili, bonfarante al ili, kaj Mi plantos ilin en cxi tiu lando fidele, per Mia tuta koro kaj per Mia tuta animo.</p> 
 <p><a name="an_32:42">32:42</a> CXar tiele diras la Eternulo:Kiel Mi venigis sur cxi tiun popolon tiun tutan grandan malbonon, tiel Mi venigos sur ilin la tutan bonon, kiun Mi eldiris pri ili.</p> 
 <p><a name="an_32:43">32:43</a> Kaj kampoj estos acxetataj en cxi tiu lando, pri kiu vi diras, ke gxi estas dezerta, ke ne trovigxas en gxi homoj nek brutoj, ke gxi estas transdonita en la manojn de la HXaldeoj.</p> 
 <p><a name="an_32:44">32:44</a> Oni acxetos kampojn per mono, oni enskribos en dokumentojn kaj sigelos,  kaj starigos atestantojn, en la lando en Benjamen, en la cxirkauxajxo de Jerusalem, en la urboj de Judujo, en la urboj de la montoj, en la urboj de la valoj, kaj en la urboj de la sudo; cxar Mi revenigos ilin el la kaptiteco,  diras la Eternulo.</p> 
 <p><a name="an_33:1">33:1</a> La vorto de la Eternulo aperis al Jeremia duafoje, kiam li estis ankoraux tenata sur la korto de la malliberejo, nome:</p> 
 <p><a name="an_33:2">33:2</a> Tiele diras la Eternulo, kiu cxion faris, la Eternulo, kiu cxion kreis,  por gxin fortikigi, kaj kies nomo estas Eternulo:</p> 
 <p><a name="an_33:3">33:3</a> Voku al Mi, kaj Mi respondos al vi, kaj Mi sciigos al vi grandajn kaj gravajn aferojn, kiujn vi ne scias.</p> 
 <p><a name="an_33:4">33:4</a> CXar tiele diras la Eternulo, Dio de Izrael, pri la domoj de cxi tiu urbo, kaj pri la domoj de la regxoj de Judujo, kiuj estas detruitaj por remparoj kaj por glavoj</p> 
 <p><a name="an_33:5">33:5</a> de tiuj, kiuj venis, por batali kontraux la HXaldeoj kaj plenigi ilin per kadavroj de homoj, kiujn Mi frapis en Mia kolero kaj en Mia indigno; cxar Mi kasxis Mian vizagxon for de cxi tiu urbo pro cxiuj iliaj malbonagoj:</p> 
 <p><a name="an_33:6">33:6</a> Jen Mi redonos al gxi bonstaton kaj kuracon, kaj Mi resanigos ilin, kaj Mi malkovros por ili abundon da paco kaj vero.</p> 
 <p><a name="an_33:7">33:7</a> Kaj Mi revenigos la kaptitojn de Jehuda kaj la kaptitojn de Izrael, kaj Mi arangxos ilin kiel antauxe.</p> 
 <p><a name="an_33:8">33:8</a> Kaj Mi purigos ilin de cxiuj iliaj malbonagoj, per kiuj ili pekis antaux Mi; kaj Mi pardonos cxiujn iliajn krimojn, per kiuj ili pekis antaux Mi kaj defalis de Mi.</p> 
 <p><a name="an_33:9">33:9</a> Kaj tio farigxos por Mi agrabla nomo, lauxdo kaj gloro antaux cxiuj nacioj de la tero, kiuj auxdos pri la tuta bono, kiun Mi faras al ili, kaj ili ektimos kaj ektremos pro la tuta bono kaj la tuta bonstato, kiun Mi donos al gxi.</p> 
 <p><a name="an_33:10">33:10</a> Tiele diras la Eternulo:Sur cxi tiu loko-pri kiu vi diras, ke gxi estas dezertigita tiel, ke jam ne ekzistas homoj nek brutoj en la urboj de Judujo kaj sur la stratoj de Jerusalem, kiuj farigxis malplenaj pro foresto de homoj kaj de logxantoj kaj de brutoj-</p> 
 <p><a name="an_33:11">33:11</a> ankoraux estos auxdataj sonoj de gxojo kaj sonoj de gajeco, vocxo de fiancxo kaj vocxo de fiancxino, vocxo de homoj, kiuj parolos:Lauxdu la Eternulon Cebaot, cxar la Eternulo estas bona, cxar eterna estas Lia favorkoreco; kaj kiuj alportados dankoferojn en la domon de la Eternulo; cxar Mi revenigos la forkaptitojn de la lando kiel antauxe, diras la Eternulo.</p> 
 <p><a name="an_33:12">33:12</a> Tiele diras la Eternulo Cebaot:Sur cxi tiu loko, kiu dezertigxis tiel,  ke tie ne trovigxas homo nek bruto, kaj en cxiuj gxiaj urboj denove trovigxos logxejoj de pasxtistoj, kiuj ripozigos tie siajn sxafojn;</p> 
 <p><a name="an_33:13">33:13</a> en la urboj de la montoj, en la urboj de la valoj, en la urboj de la sudo, en la lando de Benjamen, en la cxirkauxajxo de Jerusalem, kaj en la urboj de Judujo denove pasados sxafoj sub la mano de kalkulanto, diras la Eternulo.</p> 
 <p><a name="an_33:14">33:14</a> Jen venos tempo, diras la Eternulo, kiam Mi plenumos la bonan vorton,  kiun Mi diris pri la domo de Izrael kaj pri la domo de Jehuda.</p> 
 <p><a name="an_33:15">33:15</a> En tiuj tagoj kaj en tiu tempo Mi elkreskigos al David markoton virtan,  kiu faros jugxon kaj justecon sur la tero.</p> 
 <p><a name="an_33:16">33:16</a> En tiu tempo Judujo estos savita, kaj Jerusalem ekvivos sendangxere,  kaj oni nomos gxin jene:La Eternulo estas nia justeco.</p> 
 <p><a name="an_33:17">33:17</a> CXar tiele diras la Eternulo:Ne mankos cxe David viro, sidanta sur la trono de la domo de Izrael.</p> 
 <p><a name="an_33:18">33:18</a> Kaj cxe la pastroj Levidoj neniam mankos antaux Mi viro, alportanta bruloferon kaj fumiganta farunoferon kaj faranta bucxoferon.</p> 
 <p><a name="an_33:19">33:19</a> Kaj aperis vorto de la Eternulo al Jeremia, dirante:</p> 
 <p><a name="an_33:20">33:20</a> Tiele diras la Eternulo:Se oni povos cxesigi Mian interligon pri la tago kaj Mian interligon pri la nokto, kaj la tago kaj nokto ne estu en sia tempo:</p> 
 <p><a name="an_33:21">33:21</a> tiam povos esti cxesigita Mia interligo kun Mia servanto David, ke ne estu cxe li filo, regxanta sur lia trono, kaj kun la Levidoj pastroj, Miaj servistoj.</p> 
 <p><a name="an_33:22">33:22</a> Kiel nekalkulebla estas la armeo de la cxielo kaj nemezurebla la sablo de la maro, tiel Mi multigos la idaron de Mia servanto David, kaj la Levidojn, kiuj faras servadon al Mi.</p> 
 <p><a name="an_33:23">33:23</a> Kaj aperis vorto de la Eternulo al Jeremia, dirante:</p> 
 <p><a name="an_33:24">33:24</a> CXu vi ne vidas, kiel cxi tiu popolo parolas kaj diras:La du gentojn,  kiujn la Eternulo elektis, Li forpusxis? Kaj ili malestimas Mian popolon,  kvazaux gxi jam ne estus popolo antaux ili.</p> 
 <p><a name="an_33:25">33:25</a> Tiele diras la Eternulo:Se Mi ne farus interligon pri tago kaj nokto kaj Miajn legxojn pri la cxielo kaj la tero,</p> 
 <p><a name="an_33:26">33:26</a> tiam Mi forpusxus la idaron de Jakob kaj de Mia servanto David, ne prenante el lia idaro regantojn super la idaro de Abraham, Isaak, kaj Jakob;  cxar Mi revenigos iliajn forkaptitojn kaj kompatos ilin.</p> 
 <p><a name="an_34:1">34:1</a> Jen estas la vorto, kiu aperis al Jeremia de la Eternulo, kiam Nebukadnecar, regxo de Babel, kaj lia tuta militistaro, kaj cxiuj regnoj de la tero, kiuj estis sub la regado de lia mano, kaj cxiuj popoloj militis kontraux Jerusalem kaj kontraux cxiuj gxiaj urboj:</p> 
 <p><a name="an_34:2">34:2</a> Tiele diras la Eternulo, Dio de Izrael:Iru kaj parolu al Cidkija, regxo de Judujo, kaj diru al li:Tiele diras la Eternulo:Jen Mi transdonos cxi tiun urbon en la manon de la regxo de Babel, kaj li forbruligos gxin per fajro;</p> 
 <p><a name="an_34:3">34:3</a> kaj vi ne savigxos el lia mano, sed vi estos kaptita kaj transdonita en lian manon, kaj viaj okuloj rigardos la okulojn de la regxo de Babel, kaj lia busxo parolos kun via busxo, kaj vi iros en Babelon.</p> 
 <p><a name="an_34:4">34:4</a> Tamen auxskultu la vorton de la Eternulo, ho Cidkija, regxo de Judujo:Tiele diras la Eternulo pri vi:Vi ne mortos de glavo;</p> 
 <p><a name="an_34:5">34:5</a> vi mortos en paco; kaj kiel oni faris brulon al viaj patroj, la antauxaj regxoj, kiuj estis antaux vi, tiel oni faros brulon al vi, kaj oni priploros vin:Ho ve, sinjoro! CXar Mi parolis la vorton, diras la Eternulo.</p> 
 <p><a name="an_34:6">34:6</a> Kaj la profeto Jeremia raportis al Cidkija, regxo de Judujo, cxiujn tiujn vortojn en Jerusalem,</p> 
 <p><a name="an_34:7">34:7</a> dum la militistaro de la regxo de Babel militis kontraux Jerusalem, kaj kontraux cxiuj restintaj urboj de Judujo, kontraux Lahxisx kaj kontraux Azeka; cxar ili restis ankoraux el la fortikajxaj urboj de Judujo.</p> 
 <p><a name="an_34:8">34:8</a> Jen estas la vorto, kiu aperis al Jeremia de la Eternulo, post kiam la regxo Cidkija faris interligon kun la tuta popolo de Jerusalem, proklamante al ili liberecon;</p> 
 <p><a name="an_34:9">34:9</a> ke cxiu forliberigu sian sklavon kaj sian sklavinon, Hebreon kaj Hebreinon, por ke inter ili neniu el la Judoj tenu sian fraton en sklaveco.</p> 
 <p><a name="an_34:10">34:10</a> Kaj obeis cxiuj potenculoj kaj la tuta popolo, kiuj aligxis al la interligo, por ke cxiu forliberigu sian sklavon kaj sian sklavinon, por ne plu teni ilin en sklaveco; ili obeis kaj forliberigis.</p> 
 <p><a name="an_34:11">34:11</a> Sed poste ili denove reprenis la sklavojn kaj la sklavinojn, kiujn ili forliberigis, kaj devigis ilin farigxi sklavoj kaj sklavinoj.</p> 
 <p><a name="an_34:12">34:12</a> Tiam aperis la vorto de la Eternulo al Jeremia, dirante:</p> 
 <p><a name="an_34:13">34:13</a> Tiele diras la Eternulo, Dio de Izrael:Mi faris interligon kun viaj patroj en la tempo, kiam Mi elkondukis ilin el la lando Egipta, el la domo de sklaveco, dirante:</p> 
 <p><a name="an_34:14">34:14</a> En cxiu sepa jaro forliberigu cxiu sian fraton Hebreon, kiu estas vendita al vi kaj servis al vi ses jarojn, kaj permesu al li foriri de vi tute libera; sed viaj patroj ne auxskultis Min kaj ne alklinis sian orelon.</p> 
 <p><a name="an_34:15">34:15</a> Nun vi pentis, kaj faris bonon antaux Miaj okuloj, proklamante liberecon unu por la alia, kaj vi faris interligon antaux Mi en la domo, kiu estas nomata per Mia nomo;</p> 
 <p><a name="an_34:16">34:16</a> sed vi sxangxigxis, kaj malsanktigis Mian nomon, kaj reprenis al vi cxiu sian sklavon kaj sian sklavinon, kiujn vi forliberigis, ke ili estu memstaraj, kaj vi devigis ilin, ke ili estu por vi sklavoj kaj sklavinoj.</p> 
 <p><a name="an_34:17">34:17</a> Tial tiele diras la Eternulo:Vi ne obeis Min, ke vi proklamu liberecon cxiu al sia frato kaj unu al la alia; jen Mi proklamas koncerne vin liberecon al la glavo, pesto, kaj malsato, kaj Mi faros vin objekto de teruro por cxiuj regnoj de la tero.</p> 
 <p><a name="an_34:18">34:18</a> Kaj Mi transdonos la homojn, kiuj malobeis Mian interligon, kiuj ne plenumis la vortojn de la interligo, kiun ili faris antaux Mi, kiam ili dishakis la bovidon en du partojn kaj trairis tra la dishakitaj partoj:</p> 
 <p><a name="an_34:19">34:19</a> la eminentulojn de Judujo kaj la eminentulojn de Jerusalem, la korteganojn kaj la pastrojn, kaj la tutan popolon de la lando, kiuj trairis tra la dishakitaj partoj de la bovido;</p> 
 <p><a name="an_34:20">34:20</a> Mi transdonos ilin en la manojn de iliaj malamikoj, kaj en la manojn de tiuj, kiuj celas ilian morton; kaj iliaj kadavroj estos mangxajxo por la birdoj de la cxielo kaj por la bestoj de la tero.</p> 
 <p><a name="an_34:21">34:21</a> Kaj Cidkijan, regxon de Judujo, kaj liajn eminentulojn Mi transdonos en la manojn de iliaj malamikoj, kaj en la manojn de tiuj, kiuj celas ilian morton, kaj en la manojn de la militistaro de la regxo de Babel, kiu foriris de vi.</p> 
 <p><a name="an_34:22">34:22</a> Jen Mi faros ordonon, diras la Eternulo, kaj Mi revenigos ilin al cxi tiu urbo, kaj ili atakos gxin kaj venkoprenos gxin kaj forbruligos gxin per fajro, kaj la urbojn de Judujo Mi faros dezerto tiel, ke neniu en gxi logxos.</p> 
 <p><a name="an_35:1">35:1</a> Jen estas la vorto, kiu aperis al Jeremia de la Eternulo en la tempo de Jehojakim, filo de Josxija, regxo de Judujo:</p> 
 <p><a name="an_35:2">35:2</a> Iru en la domon de la Rehxabidoj, kaj parolu al ili, kaj venigu ilin en la domon de la Eternulo en unu el la cxambroj, kaj trinkigu al ili vinon.</p> 
 <p><a name="an_35:3">35:3</a> Kaj mi prenis Jaazanjan, filon de Jeremia, filo de HXabacinja, kaj liajn fratojn kaj cxiujn liajn filojn kaj la tutan domon de la Rehxabidoj;</p> 
 <p><a name="an_35:4">35:4</a> kaj mi venigis ilin en la domon de la Eternulo, en la cxambron de la filoj de HXanan, filo de Jigdalja, homo de Dio, kiu estas apud la cxambro de la princoj, super la cxambro de Maaseja, filo de SXalum, gardisto de pordego.</p> 
 <p><a name="an_35:5">35:5</a> Kaj mi starigis antaux la filoj de la domo de la Rehxabidoj pokalojn plenajn de vino, kaj kalikojn, kaj mi diris al ili:Trinku vinon.</p> 
 <p><a name="an_35:6">35:6</a> Sed ili diris:Ni ne trinkas vinon, cxar nia patro Jonadab, filo de Rehxab, ordonis al ni, dirante:Ne trinku vinon, vi kaj viaj infanoj, eterne;</p> 
 <p><a name="an_35:7">35:7</a> kaj domon ne konstruu, kaj semon ne semu, kaj vinbergxardenon ne plantu kaj ne posedu, sed logxu en tendoj dum via tuta vivo, por ke vi vivu longan tempon sur la tero, sur kiu vi logxas fremdule.</p> 
 <p><a name="an_35:8">35:8</a> Kaj ni obeis la vocxon de nia patro Jonadab, filo de Rehxab, en cxio,  kion li ordonis al ni, ne trinkante vinon dum nia tuta vivo, nek ni, nek niaj edzinoj, nek niaj filoj, nek niaj filinoj,</p> 
 <p><a name="an_35:9">35:9</a> kaj ne konstruante domojn por nia logxado, kaj ne havante por ni vinbergxardenon, nek kampon, nek semadon;</p> 
 <p><a name="an_35:10">35:10</a> sed ni logxas en tendoj, kaj obeas, kaj faras cxion tiel, kiel ordonis al ni nia patro Jonadab.</p> 
 <p><a name="an_35:11">35:11</a> Kaj kiam Nebukadnecar, regxo de Babel, venis kontraux la landon, ni diris:Venu, ni iru en Jerusalemon, for de la militistaro de la HXaldeoj kaj de la militistaro de Sirio; kaj ni restis en Jerusalem.</p> 
 <p><a name="an_35:12">35:12</a> Kaj aperis vorto de la Eternulo al Jeremia, dirante:</p> 
 <p><a name="an_35:13">35:13</a> Tiele diras la Eternulo Cebaot, Dio de Izrael:Iru kaj diru al la Judujanoj kaj al la logxantoj de Jerusalem:CXu vi ne akceptos moralinstruon,  obeante Miajn vortojn? diras la Eternulo.</p> 
 <p><a name="an_35:14">35:14</a> Plenumataj estas la vortoj de Jonadab, filo de Rehxab, kiujn li ordonis al siaj filoj, ke ili ne trinku vinon, kaj ili ne trinkas gxis nun, cxar ili obeas la ordonon de sia patro; sed Mi diris al vi, konstante diradis, kaj vi ne obeis Min.</p> 
 <p><a name="an_35:15">35:15</a> Mi sendis al vi cxiujn Miajn servantojn, la profetojn, Mi konstante sendadis, dirante:Deturnu vin cxiu de sia malbona vojo, plibonigu vian konduton, ne sekvu aliajn diojn, servante al ili, tiam vi restos sur la tero,  kiun Mi donis al vi kaj al viaj patroj; sed vi ne alklinis vian orelon kaj ne obeis Min.</p> 
 <p><a name="an_35:16">35:16</a> La filoj de Jonadab, filo de Rehxab, plenumis la ordonon de sia patro,  kiun li donis al ili; sed cxi tiu popolo ne obeis Min.</p> 
 <p><a name="an_35:17">35:17</a> Tial tiele diras la Eternulo, Dio Cebaot, Dio de Izrael:Jen Mi venigos sur Judujon kaj sur cxiujn logxantojn de Jerusalem la tutan malbonon, kiun Mi eldiris pri ili, pro tio, ke Mi parolis al ili kaj ili ne auxskultis, Mi vokis al ili kaj ili ne respondis.</p> 
 <p><a name="an_35:18">35:18</a> Sed al la domo de la Rehxabidoj Jeremia diris:Tiele diras la Eternulo Cebaot, Dio de Izrael:Pro tio, ke vi obeis la ordonon de via patro Jonadab kaj observis cxiujn liajn ordonojn, kaj agis konforme al cxio, kion li rekomendis al vi,</p> 
 <p><a name="an_35:19">35:19</a> pro tio tiele diras la Eternulo Cebaot, Dio de Izrael:Neniam mankos cxe Jonadab, filo de Rehxab, viro, staranta antaux Mi.</p> 
 <p><a name="an_36:1">36:1</a> En la kvara jaro de Jehojakim, filo de Josxija, regxo de Judujo, aperis jena vorto al Jeremia de la Eternulo:</p> 
 <p><a name="an_36:2">36:2</a> Prenu al vi libron-rulajxon, kaj skribu en gxin cxiujn vortojn, kiujn Mi diris al vi pri Izrael kaj pri Jehuda kaj pri cxiuj nacioj, de la tago, en kiu Mi parolis al vi, de la tempo de Josxija gxis la nuna tago.</p> 
 <p><a name="an_36:3">36:3</a> Eble la domo de Jehuda auxdos pri la tuta malbono, kiun Mi intencas fari al ili, kaj ili returnigxos cxiu de sia malbona vojo, por ke Mi pardonu ilian malbonagon kaj ilian pekon.</p> 
 <p><a name="an_36:4">36:4</a> Kaj Jeremia alvokis Baruhxon, filon de Nerija; kaj Baruhx enskribis en libron-rulajxon sub diktado de Jeremia cxiujn vortojn de la Eternulo, kiujn Li diris al li.</p> 
 <p><a name="an_36:5">36:5</a> Kaj Jeremia donis jenan ordonon al Baruhx:Mi estas malliberigita, mi ne povas iri en la domon de la Eternulo;</p> 
 <p><a name="an_36:6">36:6</a> iru do vi, kaj legu laux la libro, kiun vi skribis sub mia diktado, la vortojn de la Eternulo en la orelojn de la popolo en la domo de la Eternulo en tago de fasto; kaj ankaux en la orelojn de cxiuj Judoj, kiuj venis el siaj urboj, legu tion.</p> 
 <p><a name="an_36:7">36:7</a> Eble falos ilia pregxo antaux la Eternulo, kaj ili returnigxos cxiu de sia malbona vojo; cxar granda estas la kolero kaj indigno, kiujn la Eternulo esprimis pri cxi tiu popolo.</p> 
 <p><a name="an_36:8">36:8</a> Kaj Baruhx, filo de Nerija, plenumis cxion, kion ordonis la profeto Jeremia, kaj li vocxlegis el la libro la vortojn de la Eternulo en la domo de la Eternulo.</p> 
 <p><a name="an_36:9">36:9</a> En la kvina jaro de Jehojakim, filo de Josxija, regxo de Judujo, en la nauxa monato, oni proklamis faston antaux la Eternulo al la tuta popolo en Jerusalem, kaj al la tuta popolo, kiu venis el la urboj de Judujo en Jerusalemon.</p> 
 <p><a name="an_36:10">36:10</a> Kaj Baruhx vocxlegis el la libro la vortojn de Jeremia en la domo de la Eternulo, en la cxambro de Gemarja, filo de la kanceliero SXafan, sur la supra korto, cxe la nova pordego de la domo de la Eternulo, lauxte al la tuta popolo.</p> 
 <p><a name="an_36:11">36:11</a> Kaj Mihxaja, filo de Gemarja, filo de SXafan, auxdis el la libro cxiujn vortojn de la Eternulo;</p> 
 <p><a name="an_36:12">36:12</a> kaj li iris en la domon de la regxo, en la cxambron de la kanceliero.  Kaj jen tie sidis cxiuj eminentuloj:la kanceliero Elisxama, Delaja, filo de SXemaja, Elnatan, filo de Ahxbor, Gemarja, filo de SXafan, Cidkija, filo de HXananja, kaj cxiuj eminentuloj.</p> 
 <p><a name="an_36:13">36:13</a> Kaj Mihxaja raportis al ili cxiujn vortojn, kiujn li auxdis, kiam Baruhx legis el la libro en la orelojn de la popolo.</p> 
 <p><a name="an_36:14">36:14</a> Tiam cxiuj eminentuloj sendis al Baruhx Jehudin, filon de Netanja, filo de SXelemja, filo de Kusxi, por diri:La skribrulajxon, el kiu vi legis en la orelojn de la popolo, prenu en vian manon, kaj venu. Kaj Baruhx, filo de Nerija, prenis kun si la skribrulajxon, kaj venis al ili.</p> 
 <p><a name="an_36:15">36:15</a> Kaj ili diris al li:Sidigxu, kaj vocxlegu gxin al ni. Kaj Baruhx vocxlegis al ili.</p> 
 <p><a name="an_36:16">36:16</a> Kiam ili auxdis cxiujn vortojn, ili eksentis teruron unu antaux la alia, kaj ili diris al Baruhx:Ni raportos al la regxo cxiujn cxi tiujn vortojn.</p> 
 <p><a name="an_36:17">36:17</a> Kaj ili demandis Baruhxon, dirante:Diru al ni, kiamaniere vi skribis cxiujn tiujn vortojn el lia busxo?</p> 
 <p><a name="an_36:18">36:18</a> Kaj Baruhx respondis al ili:El sia busxo li elparolis al mi cxiujn tiujn vortojn, kaj mi skribis en la libron per inko.</p> 
 <p><a name="an_36:19">36:19</a> Kaj la eminentuloj diris al Baruhx:Iru kaj kasxigxu, vi kaj Jeremia, ke neniu sciu, kie vi estas.</p> 
 <p><a name="an_36:20">36:20</a> Ili venis al la regxo en la palacon, kaj la skribrulajxon ili restigis en la cxambro de la kanceliero Elisxama; kaj ili raportis al la regxo cxiujn vortojn.</p> 
 <p><a name="an_36:21">36:21</a> Tiam la regxo sendis Jehudin, por preni la skribrulajxon; kaj Jehudi prenis gxin el la cxambro de la kanceliero Elisxama, kaj vocxlegis gxin al la regxo, kaj al cxiuj eminentuloj, kiuj staris apud la regxo.</p> 
 <p><a name="an_36:22">36:22</a> La regxo sidis en la vintra domo en la nauxa monato, kaj antaux li brulis fajrujo.</p> 
 <p><a name="an_36:23">36:23</a> Kaj cxiufoje, kiam Jehudi tralegis tri aux kvar kolumnojn, la regxo detrancxis ilin per trancxileto de skribisto, kaj jxetis en la fajron, kiu estis en la fajrujo, gxis la tuta skribrulajxo forbrulis sur la fajro, kiu estis en la fajrujo.</p> 
 <p><a name="an_36:24">36:24</a> Kaj ne timis kaj ne dissxiris siajn vestojn la regxo, nek cxiuj liaj servantoj, kiuj auxdis cxiujn tiujn vortojn.</p> 
 <p><a name="an_36:25">36:25</a> Kvankam Elnatan kaj Delaja kaj Gemarja petis la regxon, ke li ne forbruligu la skribrulajxon, li ne obeis ilin.</p> 
 <p><a name="an_36:26">36:26</a> Kaj la regxo ordonis al Jerahxmeel, filo de la regxo, al Seraja, filo de Azriel, kaj al SXelemja, filo de Abdeel, kapti la skribiston Baruhx kaj la profeton Jeremia; sed la Eternulo ilin kasxis.</p> 
 <p><a name="an_36:27">36:27</a> Kaj aperis jena vorto de la Eternulo al Jeremia, post kiam la regxo forbruligis la skribrulajxon, kaj la vortojn, kiujn Baruhx skribis sub diktado de Jeremia:</p> 
 <p><a name="an_36:28">36:28</a> Prenu al vi denove alian skribrulajxon, kaj skribu sur gxi cxiujn antauxajn vortojn, kiuj estis sur la unua skribrulajxo, kiun forbruligis Jehojakim, regxo de Judujo.</p> 
 <p><a name="an_36:29">36:29</a> Kaj pri Jehojakim, regxo de Judujo, diru:Tiele diras la Eternulo:Vi forbruligis tiun skribrulajxon, dirante:Kial vi skribis sur gxi, ke venos la regxo de Babel kaj ruinigos cxi tiun landon kaj ekstermos sur gxi homojn kaj brutojn?</p> 
 <p><a name="an_36:30">36:30</a> Tial tiele diras la Eternulo pri Jehojakim, regxo de Judujo:Ne estos cxi li sidanto sur la trono de David, kaj lia kadavro estos jxetita al la varmego de la tago kaj al la malvarmo de la nokto;</p> 
 <p><a name="an_36:31">36:31</a> kaj Mi punos lin kaj lian idaron kaj liajn servantojn, pro ilia malbonago; kaj Mi venigos sur ilin kaj sur la logxantojn de Jerusalem kaj sur la Judujanojn la tutan malbonon, pri kiu Mi diris al ili, sed ili ne auxskultis.</p> 
 <p><a name="an_36:32">36:32</a> Kaj Jeremia prenis alian skribrulajxon, kaj donis gxin al la skribisto Baruhx, filo de Nerija; kaj tiu skribis sur gxi sub diktado de Jeremia cxiujn vortojn de la libro, kiun Jehojakim, regxo de Judujo, forbruligis per fajro;  kaj al ili estis aldonitaj ankoraux multaj similaj vortoj.</p> 
 <p><a name="an_37:1">37:1</a> Kaj ekregxis la regxo Cidkija, filo de Josxija, anstataux Konja, filo de Jehojakim, cxar Nebukadnecar, regxo de Babel, faris lin regxo en la Juda lando.</p> 
 <p><a name="an_37:2">37:2</a> Li kaj liaj servantoj kaj la popolo de la lando ne obeis la vortojn de la Eternulo, kiujn Li diris per la profeto Jeremia.</p> 
 <p><a name="an_37:3">37:3</a> Tamen la regxo Cidkija sendis Jehuhxalon, filon de SXelemja, kaj Cefanjan, filon de la pastro Maaseja, al la profeto Jeremia, por diri:Pregxu,  mi petas, por ni al la Eternulo, nia Dio.</p> 
 <p><a name="an_37:4">37:4</a> Jeremia tiam iradis libere inter la popolo, kaj oni ne metis lin en malliberejon.</p> 
 <p><a name="an_37:5">37:5</a> Dume la militistaro de Faraono eliris el Egiptujo, kaj kiam la HXaldeoj,  kiuj siegxis Jerusalemon, tion auxdis, ili foriris de Jerusalem.</p> 
 <p><a name="an_37:6">37:6</a> Kaj aperis vorto de la Eternulo al la profeto Jeremia, dirante:</p> 
 <p><a name="an_37:7">37:7</a> Tiele diras la Eternulo, Dio de Izrael:Tiele diru al la regxo de Judujo,  kiu sendis vin al Mi, por demandi Min:Jen la militistaro de Faraono, kiu eliris kun helpo al vi, iros returne en sian landon Egiptujo.</p> 
 <p><a name="an_37:8">37:8</a> Kaj la HXaldeoj revenos kaj militos kontraux cxi tiu urbo, kaj prenos gxin kaj forbruligos gxin per fajro.</p> 
 <p><a name="an_37:9">37:9</a> Tiele diras la Eternulo:Ne trompu vin mem, dirante:La HXaldeoj foriros de ni; cxar ili ne foriros.</p> 
 <p><a name="an_37:10">37:10</a> CXar se vi ecx venkobatus la tutan militistaron de la HXaldeoj, kiu militas kontraux vi, kaj restus el ili nur kelkaj vunditoj, cxi tiuj levigxus cxiu el sia tendo kaj forbruligus cxi tiun urbon per fajro.</p> 
 <p><a name="an_37:11">37:11</a> Kiam la militistaro de la HXaldeoj, timante la militistaron de Faraono,  foriris de Jerusalem,</p> 
 <p><a name="an_37:12">37:12</a> tiam Jeremia eliris el Jerusalem, por iri en la landon de Benjamen, por ricevi sian tiean heredajxon inter la popolo.</p> 
 <p><a name="an_37:13">37:13</a> Sed kiam li estis cxe la Pordego de Benjamen, tie estis la gardistestro, kies nomo estis Jirija, filo de SXelemja, filo de HXananja; li kaptis la profeton Jeremia, dirante:Vi volas transkuri al la HXaldeoj.</p> 
 <p><a name="an_37:14">37:14</a> Jeremia diris:Tio estas malvero, mi ne volas transkuri al la HXaldeoj.  Sed tiu ne auxskultis lin; kaj Jirija kaptis Jeremian kaj alkondukis lin al la eminentuloj.</p> 
 <p><a name="an_37:15">37:15</a> La eminentuloj ekkoleris kontraux Jeremia, kaj batis lin, kaj metis lin en malliberejon, en la domo de la skribisto Jonatan, cxar tiun domon oni faris malliberejo.</p> 
 <p><a name="an_37:16">37:16</a> Post kiam Jeremia venis en la malliberejon kaj en karceron, kaj Jeremia estis sidinta tie longan tempon,</p> 
 <p><a name="an_37:17">37:17</a> la regxo Cidkija sendis kaj prenis lin, kaj la regxo sekrete en sia domo demandis lin, dirante:CXu estas ia vorto de la Eternulo? Kaj Jeremia diris:Estas:vi estos transdonita en la manon de la regxo de Babel.</p> 
 <p><a name="an_37:18">37:18</a> Kaj Jeremia diris al la regxo Cidkija:Per kio mi pekis antaux vi aux antaux viaj servantoj aux antaux cxi tiu popolo, ke vi metis min en malliberejon?</p> 
 <p><a name="an_37:19">37:19</a> Kaj kie estas viaj profetoj, kiuj profetis al vi, ke la regxo de Babel ne venos kontraux vin kaj kontraux cxi tiun landon?</p> 
 <p><a name="an_37:20">37:20</a> Nun auxskultu, mia sinjoro, ho regxo, mia petego falu antaux vi:ne revenigu min en la domon de la skribisto Jonatan, mi ne mortu tie.</p> 
 <p><a name="an_37:21">37:21</a> Tiam la regxo Cidkija ordonis, ke oni tenu Jeremian sur la korto de la malliberejo; kaj oni donadis al li bulon da pano cxiutage el la strato de la bakistoj, gxis konsumigxis la tuta pano en la urbo. Tiamaniere Jeremia restis sur la korto de la malliberejo.</p> 
 <p><a name="an_38:1">38:1</a> SXefatja, filo de Matan, Gedalja, filo de Pasxhxur, Juhxal, filo de SXelemja, kaj Pasxhxur, filo de Malkija, auxdis la vortojn, kiujn Jeremia parolis al la tuta popolo, dirante:</p> 
 <p><a name="an_38:2">38:2</a> Tiele diras la Eternulo:Kiu restos en cxi tiu urbo, tiu mortos de glavo,  de malsato, aux de pesto; sed kiu eliros al la HXaldeoj, tiu restos vivanta,  lia animo estos lia akiro, kaj li vivos.</p> 
 <p><a name="an_38:3">38:3</a> Tiele diras la Eternulo:CXi tiu urbo estos transdonita en la manojn de la militistaro de la regxo de Babel, kaj li venkoprenos gxin.</p> 
 <p><a name="an_38:4">38:4</a> Tiam la eminentuloj diris al la regxo:Oni devas mortigi cxi tiun homon,  cxar li senfortigas la manojn de la militistoj, kiuj restis en cxi tiu urbo,  kaj la manojn de la tuta popolo, parolante al ili tiajn vortojn; cxar cxi tiu homo deziras al cxi tiu popolo ne pacon, sed nur malbonon.</p> 
 <p><a name="an_38:5">38:5</a> Kaj la regxo Cidkija diris:Jen li estas en viaj manoj, cxar la regxo nenion povas fari kontraux via volo.</p> 
 <p><a name="an_38:6">38:6</a> Tiam ili prenis Jeremian, kaj jxetis lin en la kavon de Malkija, filo de la regxo, kiu trovigxis sur la korto de la malliberejo, kaj oni mallevis Jeremian per sxnuroj; en la kavo ne estis akvo, sed nur sxlimo, kaj Jeremia enigxis en la sxlimon.</p> 
 <p><a name="an_38:7">38:7</a> Kaj Ebed-Melehx, Etiopo, euxnuko, kiu estis en la domo de la regxo,  auxdis, ke oni jxetis Jeremian en la kavon; la regxo tiam sidis cxe la Pordejo de Benjamen.</p> 
 <p><a name="an_38:8">38:8</a> Tiam Ebed-Melehx eliris el la domo de la regxo, kaj ekparolis al la regxo, dirante:</p> 
 <p><a name="an_38:9">38:9</a> Mia sinjoro, ho regxo! malbone agis tiuj homoj, ke ili tion faris al la profeto Jeremia, ke ili jxetis lin en la kavon:li mortos tie de malsato, cxar jam en ekzistas pano en la urbo.</p> 
 <p><a name="an_38:10">38:10</a> Tiam la regxo ordonis al la Etiopo Ebed-Melehx, dirante:Prenu kun vi de cxi tie tridek homojn, kaj eltiru la profeton Jeremia el la kavo, antaux ol li mortos.</p> 
 <p><a name="an_38:11">38:11</a> Kaj Ebed-Melehx prenis kun si la homojn kaj iris en la domon de la regxo sub la trezorejon, kaj prenis de tie malnovajn kaj eluzitajn cxifonojn kaj mallevis ilin per sxnuroj al Jeremia en la kavon.</p> 
 <p><a name="an_38:12">38:12</a> Kaj la Etiopo Ebed-Melehx diris al Jeremia:Metu la eluzitajn cxifonojn sub viajn akselojn sub la sxnurojn; kaj Jeremia tiel faris.</p> 
 <p><a name="an_38:13">38:13</a> Kaj oni ektiris Jeremian per la sxnuroj kaj eltiris lin el la kavo; kaj Jeremia restis sur la korto de la malliberejo.</p> 
 <p><a name="an_38:14">38:14</a> Kaj la regxo Cidkija sendis, kaj venigis la profeton Jeremia al si, al la tria enirejo de la domo de la Eternulo; kaj la regxo diris al Jeremia:Mi demandos de vi ion, kasxu antaux mi nenion.</p> 
 <p><a name="an_38:15">38:15</a> Kaj Jeremia diris al Cidkija:Se mi diros al vi, vi ja mortigos min; kaj se mi donos al vi konsilon, vi ja ne obeos min.</p> 
 <p><a name="an_38:16">38:16</a> Tiam la regxo Cidkija sekrete jxuris al Jeremia, dirante:Mi jxuras per la Eternulo, kiu kreis al ni cxi tiun animon, ke mi ne mortigos vin, kaj ne transdonos vin en la manojn de tiuj homoj, kiuj celas vian morton.</p> 
 <p><a name="an_38:17">38:17</a> Kaj Jeremia diris al Cidkija:Tiele diras la Eternulo, Dio Cebaot, Dio de Izrael:Se vi eliros al la eminentuloj de la regxo de Babel, via animo restos vivanta, kaj cxi tiu urbo ne estos forbruligita per fajro, kaj vi kaj via domo vivos;</p> 
 <p><a name="an_38:18">38:18</a> sed se vi ne eliros al la eminentuloj de la regxo de Babel, tiam cxi tiu urbo estos transdonita en la manojn de la HXaldeoj, kaj ili forbruligos gxin per fajro, kaj vi ne savigxos el iliaj manoj.</p> 
 <p><a name="an_38:19">38:19</a> Kaj la regxo Cidkija diris al Jeremia:Mi timas la Judojn, kiuj transkuris al la HXaldeoj, ke oni ne transdonu min en iliajn manojn, por ke ili mokturmentu min.</p> 
 <p><a name="an_38:20">38:20</a> Tiam Jeremia diris:Oni ne transdonos vin; auxskultu la vocxon de la Eternulo pri tio, kion mi diras al vi; tiam estos bone al vi, kaj via animo restos vivanta.</p> 
 <p><a name="an_38:21">38:21</a> Sed se vi ne volos eliri, en tia okazo jen estas tio, kion la Eternulo vidigis al mi:</p> 
 <p><a name="an_38:22">38:22</a> Jen cxiuj virinoj, kiuj restis en la domo de la regxo de Judujo, estos elkondukitaj al la eminentuloj de la regxo de Babel, kaj ili diros:Viaj konsolantoj forlogis vin kaj superfortis vin; viaj piedoj enprofundigxis en koton, kaj tiuj forigxis de vi.</p> 
 <p><a name="an_38:23">38:23</a> Kaj cxiujn viajn edzinojn kaj viajn filojn oni forkondukos al la HXaldeoj, kaj vi ne savigxos el iliaj manoj; vi estos kaptita en la manojn de la regxo de Babel, kaj cxi tiu urbo estos forbruligita per fajro.</p> 
 <p><a name="an_38:24">38:24</a> Kaj Cidkija diris al Jeremia:Neniu devas scii tiujn vortojn, alie vi mortos.</p> 
 <p><a name="an_38:25">38:25</a> Se la eminentuloj auxdos, ke mi parolis kun vi, kaj ili venos al vi,  kaj diros al vi:Sciigu al ni, kion vi diris al la regxo, ne kasxu antaux ni,  por ke ni ne mortigu vin, kaj kion la regxo diris al vi:</p> 
 <p><a name="an_38:26">38:26</a> tiam respondu al ili:Mi humile petegis la regxon, ke li ne revenigu min en la domon de Jonatan, mi ne mortu tie.</p> 
 <p><a name="an_38:27">38:27</a> Kaj venis cxiuj eminentuloj al Jeremia kaj demandis lin, kaj li respondis al ili konforme al cxiuj vortoj, kiujn ordonis la regxo; kaj ili silente foriris de li, cxar ili nenion eksciis.</p> 
 <p><a name="an_38:28">38:28</a> Kaj Jeremia restis sur la korto de la malliberejo gxis la tago, en kiu Jerusalem estis venkoprenita; kaj li tie estis, kiam Jerusalem estis venkoprenita.</p> 
 <p><a name="an_39:1">39:1</a> En la nauxa jaro de Cidkija, regxo de Judujo, en la deka monato, venis Nebukadnecar, regxo de Babel, kun sia tuta militistaro al Jerusalem, kaj eksiegxis gxin.</p> 
 <p><a name="an_39:2">39:2</a> En la dek-unua jaro de Cidkija, en la kvara monato, en la nauxa tago de la monato, oni faris enrompon en la urbon.</p> 
 <p><a name="an_39:3">39:3</a> Kaj eniris cxiuj eminentuloj de la regxo de Babel, kaj haltis cxe la Meza Pordego:Nergal-SXarecer, Samgar-Nebu, Sarsehxim Rab-saris, Nergal-  SXarecer Rab-mag, kaj cxiuj ceteraj eminentuloj de la regxo de Babel.</p> 
 <p><a name="an_39:4">39:4</a> Kiam ilin ekvidis Cidkija, regxo de Judujo, kaj cxiuj militistoj, ili forkuris, kaj eliris en la nokto el la urbo tra la gxardeno de la regxo, tra la pordego inter la du muregoj, kaj ili iris sur la vojon, kiu kondukas al la stepo.</p> 
 <p><a name="an_39:5">39:5</a> Sed la HXaldea militistaro postkuris ilin, kaj atingis Cidkijan sur la stepo de Jerihxo kaj kaptis lin, kaj alkondukis lin al Nebukadnecar, regxo de Babel, en Riblan, en la lando HXamat, kaj cxi tiu eldiris verdikton kontraux li.</p> 
 <p><a name="an_39:6">39:6</a> Kaj la regxo de Babel bucxis la filojn de Cidkija en Ribla antaux liaj okuloj, kaj cxiujn eminentulojn de Judujo la regxo de Babel bucxis.</p> 
 <p><a name="an_39:7">39:7</a> Kaj la okulojn de Cidkija li blindigis, kaj li ligis lin per katenoj,  por forkonduki lin en Babelon.</p> 
 <p><a name="an_39:8">39:8</a> Kaj la domon de la regxo kaj la domojn de la popolo la HXaldeoj forbruligis per fajro, kaj la muregojn de Jerusalem ili detruis.</p> 
 <p><a name="an_39:9">39:9</a> Kaj la ceteran popolon, kiu restis en la urbo, kaj la transkurintojn,  kiuj transkuris al li, kaj la tutan reston de la popolo Nebuzaradan, estro de la korpogardistoj, forkondukis en Babelon.</p> 
 <p><a name="an_39:10">39:10</a> Sed la malricxulojn el la popolo, kiuj nenion havis, Nebuzaradan, estro de la korpogardistoj, restigis en la lando Juda kaj donis al ili tiam vinbergxardenojn kaj kampojn.</p> 
 <p><a name="an_39:11">39:11</a> Sed pri Jeremia Nebukadnecar, regxo de Babel, ordonis al Nebuzaradan,  la estro de la korpogardistoj, jene:</p> 
 <p><a name="an_39:12">39:12</a> Prenu lin, kaj atentu pri li, kaj faru al li nenion malbonan, sed agu kun li nur tiel, kiel li diros al vi.</p> 
 <p><a name="an_39:13">39:13</a> Kaj sendis Nebuzaradan, estro de la korpogardistoj, kaj Nebusxazban Rab-saris, kaj Nergal-SXarecar Rab-mag, kaj cxiuj estroj de la regxo de Babel;</p> 
 <p><a name="an_39:14">39:14</a> ili sendis, kaj prenis Jeremian el la korto de la malliberejo, kaj transdonis lin al Gedalja, filo de Ahxikam, filo de SXafan, ke li konduku lin en sian domon; kaj li ekvivis inter la popolo.</p> 
 <p><a name="an_39:15">39:15</a> Kaj al Jeremia aperis jena vorto de la Eternulo, kiam li estis ankoraux tenata sur la korto de la malliberejo:</p> 
 <p><a name="an_39:16">39:16</a> Iru kaj diru al la Etiopo Ebed-Melehx jene:Tiele diras la Eternulo Cebaot, Dio de Izrael:Jen Mi plenumos Miajn vortojn pri cxi tiu urbo al malbono, ne al bono, kaj ili plenumigxos antaux via vizagxo en tiu tempo.</p> 
 <p><a name="an_39:17">39:17</a> Sed vin Mi savos en tiu tempo, diras la Eternulo, kaj vi ne estos transdonita en la manojn de tiuj homoj, kiujn vi timas.</p> 
 <p><a name="an_39:18">39:18</a> CXar Mi forsavos vin, kaj vi ne falos de glavo, kaj via animo estos via akiro; cxar vi fidis Min, diras la Eternulo.</p> 
 <p><a name="an_40:1">40:1</a> Jen estas la vorto, kiu aperis al Jeremia de la Eternulo, post kiam Nebuzaradan, estro de la korpogardistoj, forliberigis lin el Rama, kiam li prenis lin, ligitan per cxenoj, inter cxiuj kaptitoj de Jerusalem kaj Judujo,  forkondukataj en Babelon.</p> 
 <p><a name="an_40:2">40:2</a> Kaj la estro de la korpogardistoj prenis Jeremian, kaj diris al li:La Eternulo, via Dio, eldiris cxi tiun malfelicxon kontraux cxi tiu loko;</p> 
 <p><a name="an_40:3">40:3</a> kaj la Eternulo tion venigis, kaj faris, kiel Li diris, cxar vi pekis antaux la Eternulo kaj ne auxskultis Lian vocxon; pro tio farigxis al vi tia afero.</p> 
 <p><a name="an_40:4">40:4</a> Kaj nun jen hodiaux mi liberigis vin de la katenoj, kiuj estis sur viaj manoj; se placxas al vi iri kun mi en Babelon, iru, kaj mi zorgos pri vi; se ne placxas al vi iri kun mi en Babelon, ne faru tion; vidu, la tuta lando estas antaux vi; kien placxas al vi iri, tien iru.</p> 
 <p><a name="an_40:5">40:5</a> (Dum li ankoraux ne foriris,)Iru al Gedalja, filo de Ahxikam, filo de SXafan, kiun la regxo de Babel starigis kiel estron super la urboj de Judujo,  kaj restu kun li inter la popolo; aux kien placxas al vi iri, tien iru. Kaj la estro de la korpogardistoj donis al li mangxajxon kaj donacon kaj forliberigis lin.</p> 
 <p><a name="an_40:6">40:6</a> Kaj Jeremia venis al Gedalja, filo de Ahxikam, en Micpan, kaj eklogxis kun li inter la popolo, kiu restis en la lando.</p> 
 <p><a name="an_40:7">40:7</a> Kiam cxiuj militestroj, kiuj estis sur la kampo, ili kaj iliaj homoj,  auxdis, ke la regxo de Babel starigis Gedaljan, filon de Ahxikam, kiel estron de la lando, kaj ke li metis sub lian regadon la virojn, virinojn, infanojn,  kaj malricxulojn de la lando, kiuj ne estis translogxigitaj en Babelon,</p> 
 <p><a name="an_40:8">40:8</a> tiam ili venis al Gedalja en Micpan:Isxmael, filo de Netanja, Johxanan kaj Jonatan, filoj de Kareahx, Seraja, filo de Tanhxumet, la filoj de Efaj,  Netofaano, kaj Jezanja, filo de Maahxatano, ili kaj iliaj homoj.</p> 
 <p><a name="an_40:9">40:9</a> Kaj Gedalja, filo de Ahxikam, filo de SXafan, jxuris al ili kaj al iliaj homoj, dirante:Ne timu servi al la HXaldeoj, restu en la lando kaj servu al la regxo de Babel, kaj tiam estos al vi bone.</p> 
 <p><a name="an_40:10">40:10</a> Mi restas en Micpa, por ke mi povu starigxi antaux la vizagxo de la HXaldeoj, kiuj venos al ni; sed vi enkolektu vinon kaj somerajn fruktojn kaj oleon kaj metu en viajn vazojn, kaj restu en viaj urboj, kiujn vi okupis.</p> 
 <p><a name="an_40:11">40:11</a> Ankaux cxiuj Judoj, kiuj estis cxe la Moabidoj, cxe la Amonidoj, cxe la Edomidoj, kaj en cxiuj landoj, auxdis, ke la regxo de Babel restigis parton de la Judoj, kaj ke li starigis kiel reganton super ili Gedaljan, filon de Ahxikam, filo de SXafan.</p> 
 <p><a name="an_40:12">40:12</a> Kaj cxiuj tiuj Judoj revenis de cxiuj lokoj, kien ili estis dispelitaj,  kaj venis en la landon Judan al Gedalja en Micpan, kaj ili enkolektis tre multe da vino kaj da someraj fruktoj.</p> 
 <p><a name="an_40:13">40:13</a> Sed Johxanan, filo de Kareahx, kaj cxiuj militestroj, kiuj estis sur la kampo, venis al Gedalja en Micpan.</p> 
 <p><a name="an_40:14">40:14</a> Kaj ili diris al li:CXu vi scias, ke Baalis, regxo de la Amonidoj,  sendis Isxmaelon, filon de Netanja, por ke li mortigu vin? Sed Gedalja, filo de Ahxikam, ne kredis al ili.</p> 
 <p><a name="an_40:15">40:15</a> Tiam Johxanan, filo de Kareahx, diris sekrete al Gedalja en Micpa jene:Permesu, ke mi iru kaj mortigu Isxmaelon, filon de Netanja, kaj neniu tion scios; kial li vin mortigu, ke cxiuj Judoj, kiuj kolektigxis al vi,  diskuru, kaj la restajxo de la Judoj pereu?</p> 
 <p><a name="an_40:16">40:16</a> Sed Gedalja, filo de Ahxikam, diris al Johxanan, filo de Kareahx:Ne faru tion, cxar malveron vi parolas pri Isxmael.</p> 
 <p><a name="an_41:1">41:1</a> En la sepa monato Isxmael, filo de Netanja, filo de Elisxama, el la regxa idaro, unu el la eminentuloj de la regxo, kaj kun li dek viroj, venis al Gedalja, filo de Ahxikam, en Micpan, kaj ili kune tie mangxis en Micpa.</p> 
 <p><a name="an_41:2">41:2</a> Kaj levigxis Isxmael, filo de Netanja, kaj la dek viroj, kiuj estis kun li, kaj frapis Gedaljan, filon de Ahxikam, filo de SXafan, per glavo, kaj mortigis lin, kiun la regxo de Babel starigis kiel reganton super la lando.</p> 
 <p><a name="an_41:3">41:3</a> Kaj cxiujn Judojn, kiuj estis kun li, Gedalja, en Micpa, kaj la HXaldeojn, kiuj tie trovigxis, la militistojn, Isxmael mortigis.</p> 
 <p><a name="an_41:4">41:4</a> En la dua tago post la mortigo de Gedalja, kiam neniu ankoraux sciis pri tio,</p> 
 <p><a name="an_41:5">41:5</a> venis viroj el SXehxem, el SXilo, kaj el Samario, okdek homoj, kun razitaj barboj kaj dissxiritaj vestoj, kun trancxoj sur la korpo, kaj en iliaj manoj estis donacoj kaj olibano, por alporti ilin en la domon de la Eternulo.</p> 
 <p><a name="an_41:6">41:6</a> Kaj Isxmael, filo de Netanja, eliris al ili renkonte el Micpa, irante kaj plorante; kaj kiam li atingis ilin, li diris al ili:Iru al Gedalja, filo de Ahxikam.</p> 
 <p><a name="an_41:7">41:7</a> Sed kiam ili venis en la mezon de la urbo, Isxmael, filo de Netanja,  kune kun la homoj, kiuj estis kun li, bucxis ilin kaj jxetis en kavon.</p> 
 <p><a name="an_41:8">41:8</a> Tamen trovigxis inter ili dek homoj, kiuj diris al Isxmael:Ne mortigu nin, cxar ni havas sur la kampo abundajn provizojn da tritiko, hordeo, oleo,  kaj mielo. Kaj li haltis, kaj ne mortigis ilin kune kun iliaj fratoj.</p> 
 <p><a name="an_41:9">41:9</a> La kavo, en kiun Isxmael jxetis cxiujn kadavrojn de la homoj, kiujn li mortigis samtempe kiel Gedaljan, estis tiu, kiun faris la regxo Asa kontraux Baasxa, regxo de Izrael; gxin Isxmael, filo de Netanja, plenigis per mortigitoj.</p> 
 <p><a name="an_41:10">41:10</a> Kaj Isxmael kaptis la tutan restajxon de la popolo, kiu estis en Micpa,  la regxidinojn, kaj la tutan popolon, kiu restis en Micpa, kaj super kiu Nebuzaradan, la estro de la korpogardistoj, estrigis Gedaljan, filon de Ahxikam; ilin kaptis Isxmael, filo de Netanja, kaj li pretigxis, por transiri al la Amonidoj.</p> 
 <p><a name="an_41:11">41:11</a> Sed Johxanan, filo de Kareahx, kaj cxiuj militestroj, kiuj estis kun li, auxdis pri la tuta malbono, kiun faris Isxmael, filo de Netanja;</p> 
 <p><a name="an_41:12">41:12</a> kaj ili prenis cxiujn virojn, kaj iris, por batali kontraux Isxmael,  filo de Netanja; kaj ili trovis lin cxe la granda akvo, kiu estas en Gibeon.</p> 
 <p><a name="an_41:13">41:13</a> Kiam la tuta popolo, kiu estis cxe Isxmael, ekvidis Johxananon, filon de Kareahx, kaj cxiujn militestrojn, kiuj estis kun li, gxi ekgxojis.</p> 
 <p><a name="an_41:14">41:14</a> Kaj la tuta popolo, kiun Isxmael forkondukis el Micpa, deturnis sin,  kaj iris al Johxanan, filo de Kareahx.</p> 
 <p><a name="an_41:15">41:15</a> Sed Isxmael, filo de Netanja, forkuris de Johxanan kun ok homoj kaj iris al la Amonidoj.</p> 
 <p><a name="an_41:16">41:16</a> Johxanan, filo de Kareahx, kaj cxiuj militestroj, kiuj estis kun li,  prenis la tutan restajxon de la popolo, kiun li revenigis de Isxmael, filo de Netanja, el Micpa, post kiam cxi tiu mortigis Gedaljan, filon de Ahxikam:virojn, militistojn, virinojn, infanojn, kaj euxnukojn, kiujn li revenigis el Gibeon.</p> 
 <p><a name="an_41:17">41:17</a> Kaj ili iris kaj haltis cxe la gastejo Kimham, apud Bet-Lehxem, por direkti sin al Egiptujo,</p> 
 <p><a name="an_41:18">41:18</a> for de la HXaldeoj; cxar ili timis ilin pro tio, ke Isxmael, filo de Netanja, mortigis Gedaljan, filon de Ahxikam, kiun la regxo de Babel estrigis super la lando.</p> 
 <p><a name="an_42:1">42:1</a> Kaj aliris cxiuj militestroj, kaj Johxanan, filo de Kareahx, kaj Jezanja, filo de Hosxaja, kaj la tuta popolo, de la malgrandaj gxis la grandaj,</p> 
 <p><a name="an_42:2">42:2</a> kaj diris al la profeto Jeremia:Ni humile petegas vin, pregxu por ni al la Eternulo, via Dio, por cxi tiu tuta restajxo; cxar el multaj ni restis malmultaj, kiel viaj okuloj nin vidas.</p> 
 <p><a name="an_42:3">42:3</a> Kaj la Eternulo, via Dio, sciigu al ni la vojon, kiun ni devas iri, kaj kion ni devas fari.</p> 
 <p><a name="an_42:4">42:4</a> Kaj la profeto Jeremia diris al ili:Mi auxdis; jen mi pregxos al la Eternulo, via Dio, konforme al viaj vortoj, kaj cxion, kion la Eternulo respondos al vi, mi raportos al vi; mi nenion kasxos antaux vi.</p> 
 <p><a name="an_42:5">42:5</a> Kaj ili diris al Jeremia:La Eternulo estu inter ni atestanto vera kaj fidela, ke ni agos konforme al cxio, kun kio la Eternulo, via Dio, sendos vin al ni;</p> 
 <p><a name="an_42:6">42:6</a> cxu estos bone, cxu estos malbone, ni auxskultos la vocxon de la Eternulo, nia Dio, al kiu ni vin sendas, por ke estu al ni bone, se ni auxskultos la vocxon de la Eternulo, nia Dio.</p> 
 <p><a name="an_42:7">42:7</a> Post dek tagoj aperis la vorto de la Eternulo al Jeremia;</p> 
 <p><a name="an_42:8">42:8</a> kaj li vokis Johxananon, filon de Kareahx, kaj cxiujn militestrojn, kiuj estis kun li, kaj la tutan popolon, de la malgrandaj gxis la grandaj,</p> 
 <p><a name="an_42:9">42:9</a> kaj diris al ili:Tiele diras la Eternulo, Dio de Izrael, al kiu vi min sendis, por faligi vian petegon antaux Li:</p> 
 <p><a name="an_42:10">42:10</a> Se vi restos en cxi tiu lando, Mi vin arangxos kaj ne ruinigos, Mi vin plantos kaj ne elradikigos; cxar Mi pentas pri la malbono, kiun Mi faris al vi.</p> 
 <p><a name="an_42:11">42:11</a> Ne timu la regxon de Babel, kiun vi nun timas; ne timu lin, diras la Eternulo, cxar Mi estas kun vi, por helpi vin kaj por savi vin el lia mano.</p> 
 <p><a name="an_42:12">42:12</a> Mi estos favorkora al vi, ke li vin kompatu kaj vin logxigu sur via tero.</p> 
 <p><a name="an_42:13">42:13</a> Sed se vi diros:Ni ne volas logxi en cxi tiu lando, kaj vi ne obeos la vocxon de la Eternulo, via Dio,</p> 
 <p><a name="an_42:14">42:14</a> dirante:Ne, ni iros en la landon Egiptan, kie ni ne vidos militon kaj ne auxdos sonon de trumpeto kaj ne malsatos koncerne panon, kaj tie ni restos:</p> 
 <p><a name="an_42:15">42:15</a> tiam auxskultu la vorton de la Eternulo, ho restajxo de Jehuda:tiele diras la Eternulo Cebaot, Dio de Izrael:Se vi turnos vian vizagxon, por iri en Egiptujon, kaj vi iros, por tie eklogxi:</p> 
 <p><a name="an_42:16">42:16</a> tiam la glavo, kiun vi timas, atingos vin tie, en la lando Egipta, kaj la malsato, pri kiu vi zorgas, persekutos vin tie en Egiptujo, kaj tie vi mortos.</p> 
 <p><a name="an_42:17">42:17</a> Tiamaniere cxiuj homoj, kiuj turnis sian vizagxon, por iri en Egiptujon, por tie eklogxi, mortos de glavo, de malsato, kaj de pesto, kaj neniu el ili restos, nek forsavigxos de la malbono, kiun Mi venigos sur ilin.</p> 
 <p><a name="an_42:18">42:18</a> CXar tiele diras la Eternulo Cebaot, Dio de Izrael:Kiel elversxigxis Mia kolero kaj indigno sur la logxantojn de Jerusalem, tiel Mia kolero elversxigxos sur vin, kiam vi venos en Egiptujon, kaj vi farigxos objekto de jxuro, de teruro, de malbeno, kaj de honto, kaj vi ne plu vidos cxi tiun lokon.</p> 
 <p><a name="an_42:19">42:19</a> Pri vi, ho restajxo de Jehuda, la Eternulo parolis:Ne iru en Egiptujon;  sciu, ke Mi avertis vin hodiaux.</p> 
 <p><a name="an_42:20">42:20</a> Vi farigxis kulpaj kontraux viaj propraj animoj; cxar vi sendis min al la Eternulo, via Dio, dirante:Pregxu por ni al la Eternulo, nia Dio, kaj cxion, kion diros la Eternulo, nia Dio, sciigu al ni, por ke ni tion faru.</p> 
 <p><a name="an_42:21">42:21</a> Kaj mi sciigis al vi hodiaux, sed vi ne auxskultis la vocxon de la Eternulo, via Dio, nek cxion, kun kio Li sendis min al vi;</p> 
 <p><a name="an_42:22">42:22</a> sciu do, ke vi mortos de glavo, de malsato, kaj de pesto, sur la loko,  kien vi volas iri, por tie eklogxi.</p> 
 <p><a name="an_43:1">43:1</a> Kiam Jeremia finis antaux la tuta popolo la raportadon pri cxiuj vortoj de la Eternulo, ilia Dio, pri cxiuj vortoj, kun kiuj la Eternulo, ilia Dio,  sendis lin al ili,</p> 
 <p><a name="an_43:2">43:2</a> tiam Azarja, filo de Hosxaja, kaj Johxanan, filo de Kareahx, kaj cxiuj malhumilaj homoj diris al Jeremia:Malveron vi parolas; la Eternulo, nia Dio,  ne sendis vin, por diri:Ne iru en Egiptujon, por tie eklogxi;</p> 
 <p><a name="an_43:3">43:3</a> sed nur Baruhx, filo de Nerija, instigas vin kontraux ni, por transdoni nin en la manojn de la HXaldeoj, por ke ili mortigu nin aux translogxigu nin en Babelon.</p> 
 <p><a name="an_43:4">43:4</a> Tiamaniere Johxanan, filo de Kareahx, kaj cxiuj militestroj, kaj la tuta popolo, ne obeis la vocxon de la Eternulo, por resti en la lando Juda.</p> 
 <p><a name="an_43:5">43:5</a> Kaj Johxanan, filo de Kareahx, kaj cxiuj militestroj prenis la tutan restajxon de la Judoj, kiuj revenis el cxiuj nacioj, kien ili estis dispelitaj, por logxi en la lando Juda:</p> 
 <p><a name="an_43:6">43:6</a> la virojn, la virinojn, la infanojn, la regxidinojn, kaj cxiujn, kiujn Nebuzaradan, estro de la korpogardistoj, restigis kun Gedalja, filo de Ahxikam, filo de SXafan, kaj la profeton Jeremia, kaj Baruhxon, filon de Nerija.</p> 
 <p><a name="an_43:7">43:7</a> Kaj ili iris en la landon Egiptan, ne obeante la vocxon de la Eternulo,  kaj venis gxis Tahxpanhxes.</p> 
 <p><a name="an_43:8">43:8</a> Kaj aperis vorto de la Eternulo al Jeremia en Tahxpanhxes, dirante:</p> 
 <p><a name="an_43:9">43:9</a> Prenu en vian manon grandajn sxtonojn, kaj antaux la okuloj de la Judaj viroj kasxu ilin en la kalko en la brikfarejo, kiu trovigxas cxe la enirejo de la domo de Faraono en Tahxpanhxes;</p> 
 <p><a name="an_43:10">43:10</a> kaj diru al ili:Tiele diras la Eternulo Cebaot, Dio de Izrael:Jen Mi sendos, kaj venigos Nebukadnecaron, regxon de Babel, Mian servanton, kaj Mi starigos lian tronon supre de cxi tiuj sxtonoj, kiujn Mi kasxis, kaj li starigos sur ili sian tendon.</p> 
 <p><a name="an_43:11">43:11</a> Kaj li venos, kaj frapos la landon Egiptan:kiu estas destinita al la morto, tiu ricevos la morton; kiu estas destinita al kaptiteco, tiu iros en kaptitecon; kaj kiu estas destinita al glavo, tiun trafos glavo.</p> 
 <p><a name="an_43:12">43:12</a> Kaj Mi ekbruligos fajron en la domoj de la dioj de Egiptujo, kaj gxi bruligos ilin kaj forkaptos. Kaj li cxirkauxkovros sin per la havo de la lando Egipta, kiel pasxtisto kovras sin per sia vesto, kaj li eliros el tie bonstate.</p> 
 <p><a name="an_43:13">43:13</a> Kaj li rompos la statuojn de la templo de la suno en la lando Egipta,  kaj la domojn de la dioj de Egiptujo li forbruligos per fajro.</p> 
 <p><a name="an_44:1">44:1</a> Jen estas la vorto, kiu aperis al Jeremia pri cxiuj Judoj, kiuj logxas en la lando Egipta, kiuj logxas en Migdol, en Tahxpanhxes, en Nof, kaj en la lando Patros:</p> 
 <p><a name="an_44:2">44:2</a> Tiele diras la Eternulo Cebaot, Dio de Izrael:Vi vidis la tutan malbonon, kiun Mi venigis sur Jerusalemon kaj sur cxiujn urbojn de Judujo;  jen ili estas nun dezertaj, kaj neniu logxas en ili,</p> 
 <p><a name="an_44:3">44:3</a> pro iliaj malbonagoj, kiujn ili faris, kolerigante Min, irante incensi kaj servi al aliaj dioj, kiujn ne konis ili, nek vi, nek viaj patroj.</p> 
 <p><a name="an_44:4">44:4</a> Mi sendis al vi cxiujn Miajn servantojn, la profetojn, Mi konstante sendadis, dirante:Ne faru tiun abomenindan aferon, kiun Mi malamas.</p> 
 <p><a name="an_44:5">44:5</a> Sed ili ne obeis, kaj ne alklinis sian orelon, por deturni sin de siaj malbonagoj, por ne incensi al aliaj dioj.</p> 
 <p><a name="an_44:6">44:6</a> Pro tio elversxigxis Mia indigno kaj kolero, kaj gxi ekbrulis en la urboj de Judujo kaj sur la stratoj de Jerusalem, kaj ili ruinigxis kaj dezertigxis, kiel oni nun vidas.</p> 
 <p><a name="an_44:7">44:7</a> Kaj nun tiele diras la Eternulo, Dio Cebaot, Dio de Izrael:Kial vi faras grandan malbonon al viaj propraj animoj, por ke ekstermigxu cxe vi viroj kaj virinoj, infanoj kaj sucxinfanoj en Judujo, por ke nenio restu cxe vi?</p> 
 <p><a name="an_44:8">44:8</a> Kial vi kolerigas Min per la faroj de viaj manoj, incensante al aliaj dioj en la lando Egipta, kien vi venis, por tie logxi, por ke vi ekstermigxu kaj por ke vi farigxu objekto de malbeno kaj de honto inter cxiuj nacioj de la tero?</p> 
 <p><a name="an_44:9">44:9</a> CXu vi forgesis la malbonajxojn de viaj patroj kaj la malbonajxojn de la regxoj de Judujo, la malbonajxojn de iliaj edzinoj, viajn malbonajxojn, kaj la malbonajxojn de viaj edzinoj, kiujn ili faris en la lando Juda kaj sur la stratoj de Jerusalem?</p> 
 <p><a name="an_44:10">44:10</a> Ili ne humiligxis gxis la nuna tago, ili ne timas kaj ne agas laux Mia instruo kaj laux Miaj legxoj, kiujn Mi donis al vi kaj al viaj patroj.</p> 
 <p><a name="an_44:11">44:11</a> Tial tiele diras la Eternulo Cebaot, Dio de Izrael:Jen Mi turnos Mian vizagxon kontraux vin por malfelicxo kaj por ekstermi la tutan Judujon.</p> 
 <p><a name="an_44:12">44:12</a> Kaj Mi prenos la restajxon de la Judoj, kiuj turnis sian vizagxon, por iri en la landon Egiptan, por tie eklogxi, kaj ili cxiuj ekstermigxos en la lando Egipta; ili falos de glavo, de malsato ili ekstermigxos, de la malgrandaj gxis la grandaj; de glavo kaj de malsato ili mortos, kaj ili farigxos objekto de jxuro, de teruro, de malbeno, kaj de honto.</p> 
 <p><a name="an_44:13">44:13</a> Kaj Mi punos tiujn, kiuj logxas en la lando Egipta, kiel Mi punis Jerusalemon, per glavo, per malsato, kaj per pesto.</p> 
 <p><a name="an_44:14">44:14</a> Kaj neniu savigxos nek restos el la restajxo de la Judoj, kiuj venis en la landon Egiptan, por logxi tie kelktempe kaj por poste reiri en la landon Judan, kien ili sopiras per sia animo reveni kaj tie logxi; ili ne revenos,  krom tiuj, kiuj forkuros.</p> 
 <p><a name="an_44:15">44:15</a> Tiam respondis al Jeremia cxiuj viroj, kiuj sciis, ke iliaj edzinoj incensas al aliaj dioj, kaj cxiuj virinoj, kiuj staris en granda amaso, kaj la tuta popolo, kiu logxis en la lando Egipta, en Patros; ili diris:</p> 
 <p><a name="an_44:16">44:16</a> Tion, kion vi diris al ni en la nomo de la Eternulo, ni ne obeos al vi;</p> 
 <p><a name="an_44:17">44:17</a> sed ni faros cxion laux la vortoj, kiuj eliras el nia busxo, ni incensos al la regxino de la cxielo, ni versxos al sxi versxoferojn, kiel faris ni kaj niaj patroj, niaj regxoj kaj niaj eminentuloj, en la urboj de Judujo kaj sur la stratoj de Jerusalem; tiam ni havis abundan panon, kaj estis al ni bone, kaj malbonon ni ne vidis.</p> 
 <p><a name="an_44:18">44:18</a> Sed de tiu tempo, kiam ni cxesis incensi al la regxino de la cxielo kaj versxi al sxi versxoferojn, cxio mankas al ni, kaj ni pereas de glavo kaj de malsato.</p> 
 <p><a name="an_44:19">44:19</a> Kaj kiam ni incensas al la regxino de la cxielo kaj versxas al sxi versxoferojn, cxu sen la scio de niaj edzoj ni faras al sxi kukojn kun sxia bildo kaj versxas al sxi versxoferojn?</p> 
 <p><a name="an_44:20">44:20</a> Tiam Jeremia diris al la tuta popolo, pri la viroj kaj virinoj, kaj pri cxiuj el la popolo, kiuj respondis al li:</p> 
 <p><a name="an_44:21">44:21</a> GXuste tiun incensadon, kiun vi faradis en la urboj de Judujo kaj sur la stratoj de Jerusalem, vi kaj viaj patroj, viaj regxoj kaj viaj eminentuloj kaj la popolo de la lando-gxuste tion la Eternulo ja rememoris, kaj gxi atingis Lian koron.</p> 
 <p><a name="an_44:22">44:22</a> Kaj la Eternulo ne plu povis toleri viajn malbonajn agojn, la abomenindajxojn, kiujn vi faris; tial via lando farigxis dezerto, objekto de teruro kaj de malbeno, kaj neniu logxas en gxi, kiel oni nun vidas.</p> 
 <p><a name="an_44:23">44:23</a> Pro tio, ke vi incensadis kaj pekadis antaux la Eternulo kaj ne obeis la vocxon de la Eternulo kaj ne agadis laux Lia instruo, laux Liaj legxoj kaj ordonoj-pro tio trafis vin tiu malbono, kiel vi nun vidas.</p> 
 <p><a name="an_44:24">44:24</a> Kaj Jeremia diris al la tuta popolo kaj al cxiuj virinoj:Auxskultu la vorton de la Eternulo, cxiuj Judoj, kiuj estas en la lando Egipta!</p> 
 <p><a name="an_44:25">44:25</a> Tiele diras la Eternulo Cebaot, Dio de Izrael:Vi kaj viaj edzinoj parolis per via busxo kaj plenumis per viaj manoj tion, kion vi diris:Ni plenumos nian solenan promeson, kiun ni faris, incensi al la regxino de la cxielo kaj versxi al sxi versxoferojn; vi efektive plenumas viajn promesojn,  kaj faras, kion vi promesis.</p> 
 <p><a name="an_44:26">44:26</a> Tial auxskultu la vorton de la Eternulo, cxiuj Judoj, kiuj logxas en la lando Egipta:Jen Mi jxuris per Mia granda nomo, diras la Eternulo, ke la busxo de neniu Judo en la tuta lando Egipta plu vokos Mian nomon,  dirante:Kiel vivas la Sinjoro, la Eternulo.</p> 
 <p><a name="an_44:27">44:27</a> Jen Mi viglos super ili por malbono, ne por bono; kaj cxiuj Judoj, kiuj estas en la lando Egipta, pereos de glavo kaj de malsato, gxis ili tute ekstermigxos.</p> 
 <p><a name="an_44:28">44:28</a> Nur malgranda nombro da homoj, kiuj savigxos de glavo, revenos el la lando Egipta en la landon Judan; kaj la tuta restajxo de la Judoj, kiuj venis en la landon Egiptan, por tie logxi, ekscios, kies vorto plenumigxas, Mia aux ilia.</p> 
 <p><a name="an_44:29">44:29</a> Kaj jen estas por vi la pruvosigno, diras la Eternulo, ke Mi punos vin sur cxi tiu loko, por ke vi sciu, ke plenumigxos Miaj vortoj sur vi por malbono:</p> 
 <p><a name="an_44:30">44:30</a> tiele diras la Eternulo:Jen Mi transdonos Faraonon HXofran, regxon de Egiptujo, en la manojn de liaj malamikoj, kaj en la manojn de tiuj, kiuj celas lian morton, kiel Mi transdonis Cidkijan, regxon de Judujo, en la manon de Nebukadnecar, regxo de Babel, lia malamiko kaj celanto de lia morto.</p> 
 <p><a name="an_45:1">45:1</a> Jen estas la vorto, kiun la profeto Jeremia diris al Baruhx, filo de Nerija, kiam cxi tiu skribis tiujn vortojn en libron sub diktado de Jeremia,  en la kvara jaro de Jehojakim, filo de Josxija, regxo de Judujo:</p> 
 <p><a name="an_45:2">45:2</a> Tiele diras la Eternulo, Dio de Izrael, pri vi, ho Baruhx:</p> 
 <p><a name="an_45:3">45:3</a> Vi diris:Ve al mi! cxar la Eternulo aldonis malgxojon al mia suferado;  mi lacigxis de mia gxemado, kaj mi ne trovas ripozon.</p> 
 <p><a name="an_45:4">45:4</a> Tiele diru al li:Tiele diras la Eternulo:Jen tion, kion Mi konstruis, Mi detruas, kaj kion Mi plantis, tion Mi elradikigas, cxi tiun tutan Mian landon;</p> 
 <p><a name="an_45:5">45:5</a> kaj vi postulas por vi grandajxon! Ne postulu; cxar jen Mi venigos malbonon sur cxiun karnon, diras la Eternulo, sed al vi Mi donos vian animon kiel akiron sur cxiuj lokoj, kien vi iros.</p> 
 <p><a name="an_46:1">46:1</a> Jen estas la vorto de la Eternulo, kiu aperis al la profeto Jeremia pri la nacioj:</p> 
 <p><a name="an_46:2">46:2</a> Pri Egiptujo, pri la militistaro de Faraono Nehxo, regxo de Egiptujo,  kiu estis cxe la rivero Euxfrato en Karkemisx, kaj kiun venkobatis Nebukadnecar, regxo de Babel, en la kvara jaro de Jehojakim, filo de Josxija,  regxo de Judujo:</p> 
 <p><a name="an_46:3">46:3</a> Pretigu sxildon kaj kirason, kaj iru en batalon.</p> 
 <p><a name="an_46:4">46:4</a> Jungu la cxevalojn kaj surcxevaligu la rajdistojn, starigxu en kaskoj,  akrigu la lancojn, surmetu sur vin armajxojn.</p> 
 <p><a name="an_46:5">46:5</a> Kial Mi vidas, ke ili ektimis kaj kuras malantauxen? iliaj herooj estas frapitaj, kaj forkuras rapide, ne deturnante sin; teruro estas cxirkauxe,  diras la Eternulo.</p> 
 <p><a name="an_46:6">46:6</a> Ne forkuros la rapidpiedulo, ne forsavigxos la heroo; norde, cxe la rivero Euxfrato, ili falpusxigxos kaj falos.</p> 
 <p><a name="an_46:7">46:7</a> Kiu estas tiu, kiu levigxas kiel Nilo kaj kies akvo ondigxas kiel torentoj?</p> 
 <p><a name="an_46:8">46:8</a> Egiptujo levigxas kiel Nilo, kaj kiel torentoj, en kiuj ondigxas la akvo; kaj gxi diras:Levigxante, mi kovros la teron, mi pereigos urbon kun gxiaj logxantoj.</p> 
 <p><a name="an_46:9">46:9</a> Levigxu sur la cxevalojn, kaj kuru rapide sur la cxaroj; eliru la herooj, la Etiopoj kaj la Putidoj, tenantaj sxildon, kaj la Ludidoj, tenantaj kaj strecxantaj pafarkon.</p> 
 <p><a name="an_46:10">46:10</a> Kaj tiu tago estos cxe la Sinjoro, la Eternulo Cebaot, tago de vengxo,  por vengxi al Liaj malamikoj; kaj la glavo mangxegos kaj satigxos kaj ebriigxos de ilia sango; cxar bucxofero estos al la Sinjoro, la Eternulo Cebaot, en la lando norda, cxe la rivero Euxfrato.</p> 
 <p><a name="an_46:11">46:11</a> Iru en Gileadon kaj prenu balzamon, ho virga filino de Egiptujo; vane vi multigas la kuracilojn; ne ekzistas por vi resanigxo.</p> 
 <p><a name="an_46:12">46:12</a> La nacioj auxdis vian malhonoron, kaj via plorado plenigis la teron;  cxar fortulo falpusxigxis kontraux fortulo, kaj ambaux kune falis.</p> 
 <p><a name="an_46:13">46:13</a> Jen estas la vorto, kiun la Eternulo diris al la profeto Jeremia pri la veno de Nebukadnecar, regxo de Babel, por frapi la landon Egiptan:</p> 
 <p><a name="an_46:14">46:14</a> Sciigu en Egiptujo, proklamu en Migdol, proklamu en Nof kaj en Tahxpanhxes, diru:Starigxu kaj pretigxu, cxar la glavo ekstermas vian cxirkauxajxon.</p> 
 <p><a name="an_46:15">46:15</a> Kial estas forpusxita via fortulo, ne povis stari? cxar la Eternulo lin renversis.</p> 
 <p><a name="an_46:16">46:16</a> Li multigis la falpusxigxantojn; falis unu sur la alian; kaj ili diras:Levigxu, ni reiru al nia popolo kaj al la lando de nia naskigxo, for de la glavo de la tirano.</p> 
 <p><a name="an_46:17">46:17</a> Oni kriis tie:Faraono, regxo de Egiptujo, estas nur bruo; li preterlasis la difinitan tempon.</p> 
 <p><a name="an_46:18">46:18</a> Kiel Mi vivas, diras la Regxo, kies nomo estas Eternulo Cebaot, li venos kiel Tabor inter la montoj kaj kiel Karmel cxe la maro.</p> 
 <p><a name="an_46:19">46:19</a> Pretigu al vi cxion, kio estas necesa por elmigro, ho logxantino,  filino de Egiptujo; cxar Nof estos ruinigita kaj dezertigita, ke neniu en gxi logxos.</p> 
 <p><a name="an_46:20">46:20</a> Tre bela bovidino estas Egiptujo; sed de nordo venas jam la bucxonto.</p> 
 <p><a name="an_46:21">46:21</a> Ankaux gxiaj dungitoj interne de gxi estas kiel bone nutritaj bovidoj;  sed ili ankaux turnis sin malantauxen, kune forkuris, ne povis kontrauxstari;  cxar la tago de ilia malfelicxo venis sur ilin, la tempo de ilia puno.</p> 
 <p><a name="an_46:22">46:22</a> GXia vocxo sonos kiel vocxo de serpento; cxar ili iros kun militistaro,  kaj kun hakiloj ili venos al gxi, kiel lignohakistoj.</p> 
 <p><a name="an_46:23">46:23</a> Ili elhakos gxian arbaron, diras la Eternulo, kvankam gxi estas nekalkulebla; cxar ili estas pli multenombraj ol akridoj, kaj oni ne povas ilin kalkuli.</p> 
 <p><a name="an_46:24">46:24</a> Hontigita estas la filino de Egiptujo, transdonita en la manojn de norda popolo.</p> 
 <p><a name="an_46:25">46:25</a> La Eternulo Cebaot, Dio de Izrael, diras:Jen Mi punvizitos Amonon en No, kaj Faraonon, kaj Egiptujon kaj gxiajn diojn kaj gxiajn regxojn, Faraonon mem, kaj tiujn, kiuj fidas lin.</p> 
 <p><a name="an_46:26">46:26</a> Kaj Mi transdonos ilin en la manojn de tiuj, kiuj celas ilian morton,  kaj en la manojn de Nebukadnecar, regxo de Babel, kaj en la manojn de liaj servantoj; sed poste gxi estos logxata, kiel en la tempo antauxa, diras la Eternulo.</p> 
 <p><a name="an_46:27">46:27</a> Sed vi ne timu, ho Mia servanto Jakob, kaj ne tremu, ho Izrael; cxar jen Mi savos vin el malproksime kaj vian idaron el la lando de ilia kaptiteco, kaj Jakob revenos kaj vivos trankvile kaj pace, kaj neniu lin timigos.</p> 
 <p><a name="an_46:28">46:28</a> Vi ne timu, ho Mia servanto Jakob, diras la Eternulo, cxar Mi estas kun vi; cxar Mi ekstermos cxiujn popolojn, inter kiujn Mi dispelis vin, sed vin Mi ne ekstermos; Mi nur punos vin modere, por ke Mi ne lasu vin tute sen puno.</p> 
 <p><a name="an_47:1">47:1</a> Jen estas la vorto de la Eternulo, kiu aperis al la profeto Jeremia pri la Filisxtoj, antaux ol Faraono venkobatis Gazan:</p> 
 <p><a name="an_47:2">47:2</a> Tiele diras la Eternulo:Jen venos akvo de norde, kaj gxi farigxos inundanta torento, kaj gxi inundos la landon, kaj cxion, kio estas en gxi, la urbon kaj gxiajn logxantojn; ekkrios la homoj, kaj ekploregos cxiuj logxantoj de la lando.</p> 
 <p><a name="an_47:3">47:3</a> Pro la sonado de la hufoj de la fortaj cxevaloj, pro la bruo de la cxaroj, pro la bruego de la radoj la patroj ne atentos siajn infanojn,  senforte mallevigxos iliaj manoj;</p> 
 <p><a name="an_47:4">47:4</a> pro la tago, kiu venos, kiam oni prirabos cxiujn Filisxtojn, ekstermos cxe Tiro kaj Cidon cxiujn restintajn helpantojn; cxar la Eternulo ruinigos la Filisxtojn, la restajxon de la insulo Kaftor.</p> 
 <p><a name="an_47:5">47:5</a> Kalveco trafos Gazan, pereos Asxkelon kaj la restajxo de ilia valo. Kiel longe ankoraux vi faros al vi trancxojn?</p> 
 <p><a name="an_47:6">47:6</a> Ho glavo de la Eternulo, kiel longe vi ne kvietigxos? eniru en vian ingon, haltu kaj silentu.</p> 
 <p><a name="an_47:7">47:7</a> Sed kiel vi povas kvietigxi? la Eternulo donis al gxi ordonon kontraux Asxkelon kaj kontraux la bordo de la maro; tien Li destinis gxin.</p> 
 <p><a name="an_48:1">48:1</a> Pri Moab:Tiele diras la Eternulo Cebaot, Dio de Izrael:Ve al Nebo! cxar gxi estas ruinigita; hontigita kaj venkoprenita estas Kirjataim; hontigita kaj tremigita estas la fortikajxo.</p> 
 <p><a name="an_48:2">48:2</a> Jam ne ekzistas la gloro de Moab; en HXesxbon oni intencas kontraux gxi malbonon, dirante:Ni iru, kaj ni ekstermu gxin, ke gxi ne plu estu popolo.  Ankaux vi, ho Madmen, eksilentu; vin persekutos glavo.</p> 
 <p><a name="an_48:3">48:3</a> Kriadon oni auxdas de HXoronaim, tie estas ruinigado kaj granda malfelicxo.</p> 
 <p><a name="an_48:4">48:4</a> Disbatita estas Moab; gxiaj infanoj lauxte krias.</p> 
 <p><a name="an_48:5">48:5</a> Kiuj supreniras al Luhxit, tiuj iras kun plorado; cxe la malsuprenirado de HXoronaim la malamikoj auxdas kriadon de malfelicxo.</p> 
 <p><a name="an_48:6">48:6</a> Forkuru, savu vian vivon, kaj estu kiel seknudigxinta arbo en la dezerto.</p> 
 <p><a name="an_48:7">48:7</a> CXar vi fidis viajn faritajxojn kaj viajn trezorojn, vi ankaux estos venkoprenita; kaj Kemosx iros en kaptitecon kune kun siaj pastroj kaj eminentuloj.</p> 
 <p><a name="an_48:8">48:8</a> Venos ruiniganto en cxiun urbon, neniu urbo savigxos; pereos la valo kaj dezertigxos la ebenajxo, kiel diris la Eternulo.</p> 
 <p><a name="an_48:9">48:9</a> Donu flugilojn al Moab, cxar li devas forflugi; liaj urboj dezertigxos tiel, ke neniu en ili logxos.</p> 
 <p><a name="an_48:10">48:10</a> Malbenita estu tiu, kiu plenumas malgxuste la faron de la Eternulo, kaj malbenita estu tiu, kiu detenas sian glavon de sango.</p> 
 <p><a name="an_48:11">48:11</a> De sia juneco Moab havis trankvilecon kaj ripozadis sur sia fecxo, li ne estis transversxata el unu vazo en alian, kaj en kaptitecon li ne iris;  tial lia gusto restis en li kaj lia odoro ne sxangxigxis.</p> 
 <p><a name="an_48:12">48:12</a> Tial jen venos tempo, diras la Eternulo, kiam Mi sendos al li versxistojn, kaj ili versxos lin, malplenigos liajn vazojn, kaj disrompos liajn krucxojn.</p> 
 <p><a name="an_48:13">48:13</a> Kaj Moab estos hontigita pro Kemosx, kiel la domo de Izrael estis hontigita pro Bet-El, kiun ili fidis.</p> 
 <p><a name="an_48:14">48:14</a> Kiel vi povas diri:Ni estas herooj kaj kapabluloj por la milito?</p> 
 <p><a name="an_48:15">48:15</a> Ruinigita estas Moab, liaj urboj falis, kaj liaj plej bravaj junuloj iris al bucxo, diras al Regxo, kies nomo estas Eternulo Cebaot.</p> 
 <p><a name="an_48:16">48:16</a> Baldaux venos pereo al Moab, kaj lia malfelicxo tre rapidas.</p> 
 <p><a name="an_48:17">48:17</a> Bedauxru lin cxiuj liaj cxirkauxantoj, kaj cxiuj, kiuj konas lian nomon, diru:Kiele disrompigxis la forta vergo, la belega bastono!</p> 
 <p><a name="an_48:18">48:18</a> Iru malsupren de via majesto, sidu en senakva loko, ho logxantino,  filino de Dibon; cxar la ruiniganto de Moab elpasxis kontraux vin kaj detruis viajn fortikajxojn.</p> 
 <p><a name="an_48:19">48:19</a> Staru cxe la vojo kaj rigardu, ho logxantino de Aroer; demandu la forkuranton kaj la forsavigxanton, kaj diru:Kio farigxis?</p> 
 <p><a name="an_48:20">48:20</a> Hontigita estas Moab, cxar li estas frapita; ploru kaj kriu, sciigu en Arnon, ke Moab estas ruinigita.</p> 
 <p><a name="an_48:21">48:21</a> Jugxo venis kontraux la lando de la ebenajxo, kontraux HXolon, Jahac,  kaj Mefaat,</p> 
 <p><a name="an_48:22">48:22</a> kontraux Dibon, Nebo, kaj Bet-Diblataim,</p> 
 <p><a name="an_48:23">48:23</a> kontraux Kirjataim, Bet-Gamul, kaj Bet-Meon,</p> 
 <p><a name="an_48:24">48:24</a> kontraux Keriot kaj Bocra, kaj kontraux cxiuj urboj de la lando de Moab, la malproksimaj kaj la proksimaj.</p> 
 <p><a name="an_48:25">48:25</a> Dehakita estas la korno de Moab, kaj lia brako estas rompita, diras la Eternulo.</p> 
 <p><a name="an_48:26">48:26</a> Ebriigu lin, cxar li levigxis kontraux la Eternulo; Moab plauxdos en sia vomajxo, kaj li mem estos objekto de mokado.</p> 
 <p><a name="an_48:27">48:27</a> CXu vi ne mokis Izraelon? cxu oni trovis lin inter sxtelistoj, ke cxiufoje, kiam vi parolas pri li, vi balancas la kapon?</p> 
 <p><a name="an_48:28">48:28</a> Forlasu la urbojn kaj eklogxu sur roko, ho logxantoj de Moab, kaj farigxu kiel kolomboj, kiuj nestas en truoj de kavernoj.</p> 
 <p><a name="an_48:29">48:29</a> Ni auxdis pri la fiereco de Moab, granda fiereco, pri lia malmodesteco,  fiereco, aroganteco, kaj pri la malhumileco de lia koro.</p> 
 <p><a name="an_48:30">48:30</a> Mi konas, diras la Eternulo, lian koleremecon, la nesincerecon de liaj vortoj kaj la nesincerecon de liaj agoj.</p> 
 <p><a name="an_48:31">48:31</a> Tial Mi devas plori pri Moab, gxemi pri cxiuj Moabidoj, priplori la logxantojn de Kir-HXeres.</p> 
 <p><a name="an_48:32">48:32</a> Per pli ol la plorado de Jazer Mi ploros pri vi, ho vinbergxardeno de Sibma; viaj brancxoj etendigxis trans la maron, atingis la maron de Jazer;  rabisto atakis viajn somerajn fruktojn kaj vian rikolton.</p> 
 <p><a name="an_48:33">48:33</a> Forigxis gxojo kaj gajeco de la fruktodona kampo kaj de la lando de Moab; Mi malaperigis vinon en la vinpremejoj, oni ne premos tie kun gxojo vinon, triumfaj kantoj ne plu sonos.</p> 
 <p><a name="an_48:34">48:34</a> Pro la kriado, kiu auxdigxas de HXesxbon gxis Eleale kaj gxis Jahac,  ili lauxte ekploris de Coar gxis HXoronaim kaj gxis la tria Eglat; cxar ankaux la akvo de Nimrim sekmalaperis.</p> 
 <p><a name="an_48:35">48:35</a> Mi ekstermos cxe Moab, diras la Eternulo, cxiun, kiu supreniras sur altajxon kaj incensas al siaj dioj.</p> 
 <p><a name="an_48:36">48:36</a> Tial Mia koro gxemas pri Moab kiel fluto, kaj pri la logxantoj de Kir-  HXeres Mia koro gxemas kiel fluto; cxar la abundajxo, kiun ili akiris,  pereis.</p> 
 <p><a name="an_48:37">48:37</a> CXar cxiu kapo kalvigxis, kaj cxiu barbo estas fortondita, sur cxiuj manoj estas trancxoj, kaj sur la lumboj estas sakajxo.</p> 
 <p><a name="an_48:38">48:38</a> Sur cxiuj tegmentoj de Moab kaj sur liaj stratoj cxie estas plorado;  cxar Mi disrompis Moabon kiel senvaloran vazon, diras la Eternulo.</p> 
 <p><a name="an_48:39">48:39</a> Kiele disbatita li estas, kiele ili ploregas! kiele Moab turnis sian nukon, estas hontigita, kaj Moab farigxis objekto de mokado kaj de teruro por cxiuj siaj cxirkauxantoj!</p> 
 <p><a name="an_48:40">48:40</a> CXar tiele diras la Eternulo:Jen li alflugos kiel aglo kaj etendos siajn flugilojn super Moab.</p> 
 <p><a name="an_48:41">48:41</a> Prenita estas Keriot, kaj la fortikigitaj urboj estas kaptitaj; kaj la koro de la herooj de Moab en tiu tago estos kiel la koro de virino dum la doloroj de naskado.</p> 
 <p><a name="an_48:42">48:42</a> Kaj Moab estos ekstermita, ke li ne plu estos popolo, cxar li levigxis kontraux la Eternulo.</p> 
 <p><a name="an_48:43">48:43</a> Teruro, kavo, kaj kaptilo trafos vin, ho logxanto de Moab, diras la Eternulo.</p> 
 <p><a name="an_48:44">48:44</a> Kiu forkuros de la teruro, tiu falos en la kavon; kaj kiu eliros el la kavo, tiu trafos en kaptilon; cxar Mi venigos sur lin, sur Moabon, la jaron de lia puno, diras la Eternulo.</p> 
 <p><a name="an_48:45">48:45</a> Sub la ombro de HXesxbon starigxos tiuj, kiuj forkuros de la forto; sed fajro eliros el HXesxbon kaj flamo el la mezo de Sihxon, kaj gxi mangxegos la flankon de Moab kaj la verton de la filoj malkvietaj.</p> 
 <p><a name="an_48:46">48:46</a> Ve al vi, ho Moab! pereis la popolo de Kemosx; cxar viaj filoj estas prenitaj en kaptitecon kaj viaj filinoj estas forkondukitaj.</p> 
 <p><a name="an_48:47">48:47</a> Sed en la tempo estonta Mi revenigos la kaptitojn de Moab, diras la Eternulo. GXis cxi tie estas la verdikto pri Moab.</p> 
 <p><a name="an_49:1">49:1</a> Pri la Amonidoj:Tiele diras la Eternulo:CXu Izrael ne havas filojn? cxu li ne havas heredanton? kial do Malkam heredis Gadon kaj lia popolo logxas en la urboj de cxi tiu?</p> 
 <p><a name="an_49:2">49:2</a> Tial jen venos tempo, diras la Eternulo, kaj Mi eksonigos militan trumpetadon super Raba de la Amonidoj; kaj gxi farigxos amaso da ruinoj, kaj gxiaj filinoj forbrulos en fajro, kaj Izrael ekposedos siajn posedintojn,  diras la Eternulo.</p> 
 <p><a name="an_49:3">49:3</a> Ploregu, ho HXesxbon, cxar Aj estas ruinigita. Kriu, ho filinoj de Raba,  zonu vin per sakajxo, ploru kaj vagadu inter la bariloj; cxar Malkam iras en kaptitecon kune kun siaj pastroj kaj eminentuloj.</p> 
 <p><a name="an_49:4">49:4</a> Kial vi fanfaronas pri viaj valoj? sangon fluigas via valo, ho filino malobeema, kiu fidas siajn trezorojn, kaj diras:Kiu povas veni al mi?</p> 
 <p><a name="an_49:5">49:5</a> Jen Mi venigos sur vin timon, diras la Sinjoro, la Eternulo Cebaot, de cxiuj viaj cxirkauxajxoj; kaj vi estos dispelitaj cxiu aparte, kaj neniu kolektos la vagantojn.</p> 
 <p><a name="an_49:6">49:6</a> Tamen poste Mi revenigos la forkaptitajn Amonidojn, diras la Eternulo.</p> 
 <p><a name="an_49:7">49:7</a> Pri Edom:Tiele diras la Eternulo Cebaot:CXu jam ne ekzistas sagxo en Teman? cxu la filoj jam ne havas konsilon? cxu ilia sagxeco malaperis?</p> 
 <p><a name="an_49:8">49:8</a> Forkuras, turnis sian dorson, kaj profunde sin kasxas la logxantoj de Dedan; cxar malfelicxon de Esav Mi venigis sur lin, la tempon de lia puno.</p> 
 <p><a name="an_49:9">49:9</a> Kiam venos al vi vinberkolektantoj, ili ne restigos forgesitajn berojn;  se venos sxtelistoj en la nokto, ili rabos plenan kvanton.</p> 
 <p><a name="an_49:10">49:10</a> CXar Mi nudigis Esavon, Mi malkasxis liajn sekretajn rifugxejojn, por ke li ne povu sin kasxi; ekstermitaj estas lia idaro, liaj fratoj, kaj liaj najbaroj, kaj li jam ne ekzistas.</p> 
 <p><a name="an_49:11">49:11</a> Restigu viajn orfojn, Mi konservos ilian vivon; kaj viaj vidvinoj fidu Min.</p> 
 <p><a name="an_49:12">49:12</a> CXar tiele diras la Eternulo:Jen tiuj, kiuj ne meritis trinki la pokalon, tamen gxin trinkos; cxu vi do povas resti nepunita? vi ne restos nepunita, sed vi nepre trinkos.</p> 
 <p><a name="an_49:13">49:13</a> CXar Mi jxuris per Mi, diras la Eternulo, ke Bocra farigxos objekto de teruro, honto, ruinigo, kaj malbeno; kaj cxiuj gxiaj urboj farigxos ruinoj por eterne.</p> 
 <p><a name="an_49:14">49:14</a> Diron mi auxdis de la Eternulo, kaj kuriero estas sendita al la nacioj:Kolektigxu kaj iru kontraux gxin, kaj levigxu por batalo.</p> 
 <p><a name="an_49:15">49:15</a> CXar jen Mi faris vin malgranda inter la nacioj, malestimata inter la homoj.</p> 
 <p><a name="an_49:16">49:16</a> Via malhumileco kaj la fiereco de via koro trompis vin, kiu logxas en la fendegoj de la rokoj kaj okupas suprojn de montoj; sed se vi ecx arangxus vian neston tiel alte, kiel aglo, ecx de tie Mi jxetos vin malsupren, diras la Eternulo.</p> 
 <p><a name="an_49:17">49:17</a> Edom farigxos objekto de teruro; cxiu, kiu pasos preter li, miros kaj fajfos pri cxiuj liaj vundoj.</p> 
 <p><a name="an_49:18">49:18</a> Kiel renversitaj estas Sodom kaj Gomora kaj iliaj najbarlokoj, diras la Eternulo, tiel ankaux tie neniu restos, neniu homido tie logxos.</p> 
 <p><a name="an_49:19">49:19</a> Jen kiel leono li supreniras de la majesta Jordan kontraux la fortikan logxejon; cxar Mi rapide forpelos ilin de tie, kaj Mi estrigos tie tiun, kiu estas elektita. CXar kiu estas simila al Mi? kiu donos al Mi decidojn? kiu estas la pasxtisto, kiu povas kontrauxstari al Mi?</p> 
 <p><a name="an_49:20">49:20</a> Tial auxskultu la decidon de la Eternulo, kiun Li decidis pri Edom, kaj Liajn intencojn, kiujn Li havas pri la logxantoj de Teman:la knaboj-  pasxtistoj ilin fortrenos kaj detruos super ili ilian logxejon.</p> 
 <p><a name="an_49:21">49:21</a> De la bruo de ilia falo ektremos la tero, ilian kriadon oni auxdos cxe la Rugxa Maro.</p> 
 <p><a name="an_49:22">49:22</a> Jen li levigxos kiel aglo, ekflugos kaj etendos siajn flugilojn super Bocra; kaj la koro de la herooj de Edom en tiu tago estos kiel la koro de virino cxe la naskodoloroj.</p> 
 <p><a name="an_49:23">49:23</a> Pri Damasko:Hontigitaj estas HXamat kaj Arpad, cxar, auxdinte malbonan sciigon, ili senkuragxigxis; cxe la maro ili tiel ektremis, ke ili ne povas trankviligxi.</p> 
 <p><a name="an_49:24">49:24</a> Damasko senkuragxigxis, turnis sin, por forkuri; tremo atakis gxin,  doloro kaj turmentoj gxin kaptis, kiel naskantinon.</p> 
 <p><a name="an_49:25">49:25</a> Kial ne estas riparita la glora urbo, la gaja urbo?</p> 
 <p><a name="an_49:26">49:26</a> Tial gxiaj junuloj falos sur gxiaj stratoj, kaj cxiuj militistoj pereos en tiu tago, diras la Eternulo Cebaot.</p> 
 <p><a name="an_49:27">49:27</a> Kaj Mi ekbruligos fajron sur la murego de Damasko, kaj gxi ekstermos la palacojn de Ben-Hadad.</p> 
 <p><a name="an_49:28">49:28</a> Pri Kedar, kaj pri la regnoj de HXacor, kiujn venkobatis Nebukadnecar,  regxo de Babel:  Tiele diras la Eternulo:Levigxu, iru kontraux Kedaron, kaj ruinigu la filojn de la oriento.</p> 
 <p><a name="an_49:29">49:29</a> Iliaj tendoj kaj sxafaroj estos prenitaj; iliajn tapisxojn kaj cxiujn iliajn vazojn kaj iliajn kamelojn oni forprenos, kaj oni kriados al ili:Teruro cxirkauxe.</p> 
 <p><a name="an_49:30">49:30</a> Forkuru, forigxu rapide, kasxu vin profunde, ho logxantoj de HXacor,  diras la Eternulo; cxar Nebukadnecar, regxo de Babel, faras pri vi decidon kaj havas intencon kontraux vi.</p> 
 <p><a name="an_49:31">49:31</a> Levigxu, iru kontraux popolon trankvilan, kiu sidas en sendangxereco,  diras la Eternulo; gxi ne havas pordojn nek riglilojn, ili vivas izolite.</p> 
 <p><a name="an_49:32">49:32</a> Kaj iliaj kameloj estos forrabitaj, kaj la multo de iliaj brutoj farigxos rabakiro; kaj Mi dispelos ilin al cxiuj ventoj, ilin, kiuj tondas la harojn sur la tempioj, kaj de cxiuj flankoj Mi venigos ilian malfelicxon,  diras la Eternulo.</p> 
 <p><a name="an_49:33">49:33</a> Kaj HXacor farigxos logxejo de sxakaloj, eterna dezerto; neniu tie restos, kaj neniu homido tie logxos.</p> 
 <p><a name="an_49:34">49:34</a> Jen estas la vorto de la Eternulo, kiu aperis al la profeto Jeremia pri Elam, en la komenco de la regxado de Cidkija, regxo de Judujo:</p> 
 <p><a name="an_49:35">49:35</a> Tiele diras la Eternulo Cebaot:Jen Mi rompos la pafarkon de Elam, ilian cxefan forton.</p> 
 <p><a name="an_49:36">49:36</a> Kaj Mi venigos sur Elamon kvar ventojn de la kvar finoj de la cxielo,  kaj Mi dispelos ilin al cxiuj tiuj ventoj; kaj ne ekzistos popolo, al kiu ne venus la dispelitoj el Elam.</p> 
 <p><a name="an_49:37">49:37</a> Kaj Mi senkuragxigos Elamon antaux iliaj malamikoj, kaj antaux tiuj,  kiuj celas ilian morton; kaj Mi venigos sur ilin malbonon, la flamon de Mia kolero, diras la Eternulo, kaj Mi persekutos ilin per la glavo, gxis Mi ekstermos ilin.</p> 
 <p><a name="an_49:38">49:38</a> Kaj Mi starigos Mian tronon en Elam, kaj Mi pereigos tie la regxon kaj la eminentulojn, diras la Eternulo.</p> 
 <p><a name="an_49:39">49:39</a> Tamen en la tempo estonta Mi revenigos la forkaptitojn de Elam, diras la Eternulo.</p> 
 <p><a name="an_50:1">50:1</a> Jen estas la vorto, kiun la Eternulo diris per la profeto Jeremia pri Babel kaj pri la lando de la HXaldeoj:</p> 
 <p><a name="an_50:2">50:2</a> Sciigu al la nacioj kaj proklamu, levu standardon, proklamu, ne kasxu,  diru:Prenita estas Babel, hontigita estas Bel, frakasita estas Merodahx,  hontigitaj estas gxiaj idoloj, frakasitaj estas gxiaj statuoj.</p> 
 <p><a name="an_50:3">50:3</a> CXar eliris kontraux gxin popolo el la nordo, kiu faros gxian landon dezerto, kaj ne plu estos logxanto en gxi:de homo gxis bruto cxio forigxos kaj foriros.</p> 
 <p><a name="an_50:4">50:4</a> En tiuj tagoj kaj en tiu tempo, diras la Eternulo, venos la idoj de Izrael kune kun la idoj de Jehuda; ili iros kaj ploros, kaj sercxos la Eternulon, sian Dion.</p> 
 <p><a name="an_50:5">50:5</a> Pri la vojo al Cion ili demandos, tien estos turnita ilia vizagxo:Venu,  ni aligxos al la Eternulo per interligo eterna, neforgesebla.</p> 
 <p><a name="an_50:6">50:6</a> Mia popolo estis kiel erarvagantaj sxafoj:ili pasxtistoj delogis ilin,  erarvagigis ilin sur la montoj; de monto sur monteton ili vagis, ili forgesis sian sxafejon.</p> 
 <p><a name="an_50:7">50:7</a> CXiuj, kiuj renkontis ilin, mangxis ilin; kaj iliaj malamikoj diris:Ni ne estas kulpaj, cxar ili pekis antaux la Eternulo, la logxejo de la vero,  antaux la espero de iliaj patroj, la Eternulo.</p> 
 <p><a name="an_50:8">50:8</a> Kuru el Babel kaj eliru el la lando de la HXaldeoj, kaj estu kiel virkaproj antaux la sxafoj.</p> 
 <p><a name="an_50:9">50:9</a> CXar jen Mi vekos kaj venigos sur Babelon amason da grandaj popoloj el lando norda, kaj ili arangxos sin kontraux gxi, kaj gxi estos venkoprenita;  iliaj sagoj, kiel lerta heroo, ne revenas vane.</p> 
 <p><a name="an_50:10">50:10</a> Kaj HXaldeujo farigxos militakiro; cxiuj gxiaj prirabantoj satigxos,  diras la Eternulo.</p> 
 <p><a name="an_50:11">50:11</a> CXar vi gxojis, cxar vi triumfis, ho rabintoj de Mia heredajxo, cxar vi saltis, kiel bovidino sur herbo, kaj blekis, kiel fortaj cxevaloj,</p> 
 <p><a name="an_50:12">50:12</a> tre hontigita estas via patrino, mokata estas via naskintino; jen estas la estonteco de la nacioj:dezerto, nelogxata tero, kaj stepo.</p> 
 <p><a name="an_50:13">50:13</a> De la kolero de la Eternulo gxi farigxos nelogxata, kaj gxi tuta farigxos dezerta; cxiu, kiu iros preter Babel, miros kaj fajfos pri cxiuj gxiaj vundoj.</p> 
 <p><a name="an_50:14">50:14</a> Pretigu vin kontraux Babel cxirkauxe, cxiuj strecxantoj de pafarkoj,  pafu sur gxin, ne domagxu sagojn; cxar gxi pekis antaux la Eternulo.</p> 
 <p><a name="an_50:15">50:15</a> Triumfe kriu kontraux gxi cxirkauxe; mallevigxis gxia mano, falis gxia fundamento, detruigxis gxiaj muregoj; cxar tio estas vengxo de la Eternulo;  vengxu al gxi; kiel gxi agis, tiel agu kontraux gxi.</p> 
 <p><a name="an_50:16">50:16</a> Ekstermu el Babel semanton kaj rikoltanton en la tempo de rikoltado; de la glavo de la tirano cxiu sin turnu al sia popolo, kaj cxiu forkuru en sian landon.</p> 
 <p><a name="an_50:17">50:17</a> Izrael estas kiel disjxetita sxafaro; leonoj lin dispelis:la unua mangxis lin la regxo de Asirio, kaj cxi tiu lasta, Nebukadnecar, regxo de Babel, rompis al li la ostojn.</p> 
 <p><a name="an_50:18">50:18</a> Tial tiele diras la Eternulo Cebaot, Dio de Izrael:Jen Mi punos la regxon de Babel kaj lian landon, kiel Mi punis la regxon de Asirio.</p> 
 <p><a name="an_50:19">50:19</a> Kaj Mi revenigos Izraelon en lian logxejon, kaj li pasxtigxos sur Karmel kaj Basxan, kaj sur la monto de Efraim kaj en Gilead lia animo satigxos.</p> 
 <p><a name="an_50:20">50:20</a> En tiuj tagoj kaj en tiu tempo, diras la Eternulo, oni sercxos malbonagon de Izrael, sed gxi ne estos, kaj pekon de Jehuda, sed gxi ne trovigxos; cxar Mi pardonos al tiuj, kiujn Mi restigos.</p> 
 <p><a name="an_50:21">50:21</a> Iru kontraux la landon de la maldolcxigantoj, kontraux gxin kaj kontraux la logxantojn de la punejo; ruinigu kaj ekstermu cxion post ili,  diras la Eternulo, kaj faru cxion tiel, kiel Mi ordonis al vi.</p> 
 <p><a name="an_50:22">50:22</a> Bruo de batalo estas en la lando, kaj granda frakasado.</p> 
 <p><a name="an_50:23">50:23</a> Kiele rompita kaj frakasita estas la martelo de la tuta tero! kiele dezertigxis Babel inter la nacioj!</p> 
 <p><a name="an_50:24">50:24</a> Mi starigis reton por vi, kaj vi estas kaptita, ho Babel, antaux ol vi tion rimarkis; vi estas trovita kaj kaptita, cxar vi levigxis kontraux la Eternulon.</p> 
 <p><a name="an_50:25">50:25</a> La Eternulo malfermis Sian trezorejon, kaj elprenis el tie la ilojn de Sia kolero; cxar ion por fari havas la Sinjoro, la Eternulo Cebaot, en la lando de la HXaldeoj.</p> 
 <p><a name="an_50:26">50:26</a> Iru kontraux gxin de plej malproksime, malfermu gxiajn grenejojn,  piedpremu gxin kiel amasajxon, ekstermu gxin, ke nenio de gxi restu.</p> 
 <p><a name="an_50:27">50:27</a> Dishaku per glavo cxiujn gxiajn bovojn; ili estu bucxataj. Ve al ili!  cxar venis ilia tago, la tempo de ilia puno.</p> 
 <p><a name="an_50:28">50:28</a> Auxdigxas vocxo de forkurantoj kaj forsavigxantoj el la lando Babela,  por sciigi en Cion pri la vengxo de la Eternulo, nia Dio, pri la vengxo pro Lia templo.</p> 
 <p><a name="an_50:29">50:29</a> Alvoku multajn kontraux Babelon, cxiujn, kiuj strecxas pafarkon;  starigxu tendare cxirkaux gxi, ke neniu povu forsavigxi el gxi; repagu al gxi laux gxiaj agoj:cxion, kion gxi faris, faru al gxi; cxar gxi estis malhumila kontraux la Eternulo, kontraux la Sanktulo de Izrael.</p> 
 <p><a name="an_50:30">50:30</a> Pro tio gxiaj junuloj falos sur gxiaj stratoj, kaj cxiuj gxiaj militistoj pereos en tiu tago, diras la Eternulo.</p> 
 <p><a name="an_50:31">50:31</a> Jen Mi estas kontraux vi, ho malhumilulo, diras la Sinjoro, la Eternulo Cebaot; cxar venis via tago, la tempo de via puno.</p> 
 <p><a name="an_50:32">50:32</a> Kaj la malhumilulo falpusxigxos kaj falos, kaj neniu lin levos; kaj Mi ekbruligos fajron en liaj urboj, kaj gxi ekstermos cxiujn liajn cxirkauxajxojn.</p> 
 <p><a name="an_50:33">50:33</a> Tiele diras la Eternulo Cebaot:Turmentataj estas la idoj de Izrael kune kun la idoj de Jehuda; kaj cxiuj iliaj kaptintoj forte ilin tenas, ne volas forliberigi ilin.</p> 
 <p><a name="an_50:34">50:34</a> Sed ilia Liberiganto estas forta, Eternulo Cebaot estas Lia nomo; Li defendos ilian aferon tiel, ke la tero skuigxos kaj la logxantoj de Babel ektremos.</p> 
 <p><a name="an_50:35">50:35</a> Glavo falu sur la HXaldeojn, diras la Eternulo, sur la logxantojn de Babel, sur gxiajn eminentulojn kaj sagxulojn;</p> 
 <p><a name="an_50:36">50:36</a> glavo sur la antauxdiristojn, ke ili malsagxigxu; glavo sur gxiajn heroojn, ke ili senkuragxigxu;</p> 
 <p><a name="an_50:37">50:37</a> glavo sur gxiajn cxevalojn kaj sur gxiajn cxarojn, kaj sur cxiujn diversgentajn logxantojn, kiuj estas en gxi, ke ili farigxu kiel virinoj;  glavo sur gxiajn trezorojn, ke ili estu disrabitaj.</p> 
 <p><a name="an_50:38">50:38</a> Sekeco trafu gxiajn akvojn, ke ili malaperu; cxar tio estas lando de idoloj, kaj pri siaj monstroj ili fanfaronas.</p> 
 <p><a name="an_50:39">50:39</a> Tial tie eklogxos stepaj bestoj kaj sxakaloj, kaj strutoj en gxi logxos; gxi neniam plu estos logxata, kaj neniu tie havos domon en cxiuj venontaj generacioj.</p> 
 <p><a name="an_50:40">50:40</a> Kiel Dio renversis Sodomon kaj Gomoran kaj iliajn najbarlokojn, diras la Eternulo, tiel ankaux tie restos neniu kaj logxos neniu homido.</p> 
 <p><a name="an_50:41">50:41</a> Jen venas popolo el nordo, granda nacio kaj multe da regxoj levigxas de la randoj de la tero.</p> 
 <p><a name="an_50:42">50:42</a> Pafarkon kaj lancon ili tenas forte; kruelaj ili estas kaj senkompataj;  ilia vocxo bruas kiel maro; sur cxevaloj ili rajdas, armite por la batalo kiel unu homo, kontraux vin, ho filino de Babel.</p> 
 <p><a name="an_50:43">50:43</a> Auxdis la regxo de Babel la sciigon pri ili, kaj senfortigxis liaj manoj; suferego atakis lin, doloro kiel cxe naskantino.</p> 
 <p><a name="an_50:44">50:44</a> Jen kiel leono li supreniras de la majesta Jordan kontraux la fortikan logxejon; cxar Mi rapide forpelos ilin de tie, kaj Mi estrigos tie tiun, kiu estas elektita. CXar kiu estas simila al Mi? kiu donos al Mi decidojn? kaj kiu estas la pasxtisto, kiu povas kontrauxstari al Mi?</p> 
 <p><a name="an_50:45">50:45</a> Tial auxskultu la decidon de la Eternulo, kiun Li decidis pri Babel,  kaj Liajn intencojn, kiujn Li havas pri la lando de la HXaldeoj:la knaboj-  pasxtistoj ilin fortrenos, kaj detruos super ili ilian logxejon.</p> 
 <p><a name="an_50:46">50:46</a> De la famo pri la preno de Babel ektremos la tero, kaj krio estos auxdata cxe la nacioj.</p> 
 <p><a name="an_51:1">51:1</a> Tiele diras la Eternulo:Jen Mi vekos pereigan venton kontraux Babelon,  kaj kontraux gxiajn logxantojn, kiuj levigxis kontraux Min.</p> 
 <p><a name="an_51:2">51:2</a> Kaj Mi sendos ventumistojn kontraux Babelon, kaj ili gxin disventumos,  kaj dezertigos gxian landon; cxar en la tago de la malfelicxo ili estos cxirkaux gxi cxiuflanke.</p> 
 <p><a name="an_51:3">51:3</a> La pafarkisto strecxu sian pafarkon, kaj sin levu en sia kiraso; ne kompatu gxiajn junulojn, ekstermu gxian tutan militistaron.</p> 
 <p><a name="an_51:4">51:4</a> Kaj falu mortigitoj en la lando de la HXaldeoj, kaj trapikitoj sur iliaj stratoj.</p> 
 <p><a name="an_51:5">51:5</a> CXar Izrael kaj Jehuda ne estas vidvigitaj de sia Dio, de la Eternulo Cebaot; cxar ilia lando estas plena de kulpoj kontraux la Sanktulo de Izrael.</p> 
 <p><a name="an_51:6">51:6</a> Forkuru el interne de Babel, kaj savu cxiu sian animon, ke vi ne pereu pro gxiaj malbonagoj; cxar tio estas tempo de vengxo por la Eternulo, Li donas al gxi repagon.</p> 
 <p><a name="an_51:7">51:7</a> En la mano de la Eternulo Babel estis ora kaliko, ebriiganta la tutan teron:el gxi trinkis vinon la nacioj, kaj tial ili frenezigxis.</p> 
 <p><a name="an_51:8">51:8</a> Subite falis Babel kaj frakasigxis; ploru pri gxi, prenu balzamon por gxia vundo; eble gxi sanigxos.</p> 
 <p><a name="an_51:9">51:9</a> Ni kuracis Babelon, sed gxi ne sanigxis; lasu gxin, kaj ni iru cxiu en sian landon; cxar la jugxo kontraux gxi atingis la cxielon kaj levigxis gxis la nuboj.</p> 
 <p><a name="an_51:10">51:10</a> La Eternulo elaperigis nian pravecon; venu, kaj ni rakontu en Cion la faron de la Eternulo, nia Dio.</p> 
 <p><a name="an_51:11">51:11</a> Akrigu la sagojn, pretigu la sxildojn! la Eternulo vekis la spiriton de la regxoj de Medujo, cxar Lia intenco estas kontraux Babel, por pereigi gxin;  cxar tio estas vengxo de la Eternulo, vengxo pro Lia templo.</p> 
 <p><a name="an_51:12">51:12</a> Kontraux la muregojn de Babel levu standardon, plifortigu la gardistaron, starigu observistojn, pretigu embuskon; cxar kiel la Eternulo intencis, tiel Li faris tion, kion Li diris pri la logxantoj de Babel.</p> 
 <p><a name="an_51:13">51:13</a> Ho vi, kiu logxas cxe granda akvo kaj havas grandajn trezorojn! venis via fino, finigxis via avideco.</p> 
 <p><a name="an_51:14">51:14</a> La Eternulo Cebaot jxuris per Sia animo:Mi plenigos vin de homoj kiel de skaraboj, kaj ili eksonigos kontraux vi triumfan kanton.</p> 
 <p><a name="an_51:15">51:15</a> Li kreis la teron per Sia forto, arangxis la mondon per Sia sagxo, kaj per Sia prudento etendis la cxielon.</p> 
 <p><a name="an_51:16">51:16</a> Kiam Li eksonigas Sian vocxon, kolektigxas multego da akvo en la cxielo; Li levas la nubojn de la randoj de la tero, Li aperigas fulmojn inter la pluvo, kaj elirigas la venton el Siaj trezorejoj.</p> 
 <p><a name="an_51:17">51:17</a> Malsagxigxis cxiu homo kun sia sciado, per honto kovrigxis cxiu fandisto kun sia statuo; cxar lia fanditajxo estas malverajxo, gxi ne havas en si spiriton.</p> 
 <p><a name="an_51:18">51:18</a> Tio estas vantajxo, faro de eraro; kiam ili estos vizititaj, ili pereos.</p> 
 <p><a name="an_51:19">51:19</a> Ne simila al ili estas Tiu, kiun havas Jakob; cxar Li estas la kreinto de cxio, kaj Izrael estas la gento de Lia heredo; Eternulo Cebaot estas Lia nomo.</p> 
 <p><a name="an_51:20">51:20</a> Vi estis por Mi martelo, ilo de batalo, kaj per vi Mi frakasis naciojn,  kaj per vi Mi ekstermis regnojn;</p> 
 <p><a name="an_51:21">51:21</a> Mi frakasis per vi cxevalon kaj gxian rajdanton, Mi frakasis per vi cxaron kaj gxian veturanton;</p> 
 <p><a name="an_51:22">51:22</a> Mi frakasis per vi viron kaj virinon, Mi frakasis per vi maljunulon kaj junulon, Mi frakasis per vi junulon kaj junulinon;</p> 
 <p><a name="an_51:23">51:23</a> Mi frakasis per vi pasxtiston kaj lian sxafaron, Mi frakasis per vi terlaboriston kaj lian jungajxon, Mi frakasis per vi komandantojn kaj estrojn.</p> 
 <p><a name="an_51:24">51:24</a> Kaj Mi repagos al Babel kaj al cxiuj logxantoj de HXaldeujo pro ilia tuta malbono, kiun ili faris en Cion antaux viaj okuloj, diras la Eternulo.</p> 
 <p><a name="an_51:25">51:25</a> Jen Mi iras kontraux vin, ho pereiga monto, pereiganto de la tuta tero,  diras la Eternulo; Mi etendos Mian manon kontraux vin, Mi ruljxetos vin de la rokoj kaj faros vin monto de brulo.</p> 
 <p><a name="an_51:26">51:26</a> Oni ne prenos el vi angulsxtonon, nek sxtonon por fundamento, sed vi estos eterna ruino, diras la Eternulo.</p> 
 <p><a name="an_51:27">51:27</a> Levu standardon en la lando, blovu per trumpeto inter la nacioj, armu kontraux gxin popolojn, kunvoku kontraux gxin la regnojn de Ararat, Mini, kaj Asxkenaz; starigu kontraux gxin militestron, alkonduku cxevalojn kiel pikantajn skarabojn.</p> 
 <p><a name="an_51:28">51:28</a> Armu kontraux gxin popolojn, la regxojn de Medujo, gxiajn komandantojn kaj cxiujn gxiajn estrojn, kaj la tutan landaron, super kiu gxi regas.</p> 
 <p><a name="an_51:29">51:29</a> Kaj la tero skuigxas kaj tremas, cxar plenumigxas super Babel la intencoj de la Eternulo, por fari la landon de Babel dezerto, en kiu neniu logxas.</p> 
 <p><a name="an_51:30">51:30</a> La herooj de Babel cxesis batali, ili restis en la fortikajxoj;  malaperis ilia forto, ili farigxis kiel virinoj; gxiaj logxejoj ekbrulis,  gxiaj rigliloj estas rompitaj.</p> 
 <p><a name="an_51:31">51:31</a> Kuranto kuras renkonte al kuranto, sciiganto renkonte al sciiganto, por raporti al la regxo de Babel, ke lia urbo estas venkoprenita cxe cxiuj flankoj,</p> 
 <p><a name="an_51:32">51:32</a> ke la transirejoj estas okupitaj, la fortikajxoj brulas per fajro, kaj la militistojn atakis teruro.</p> 
 <p><a name="an_51:33">51:33</a> CXar tiele diras la Eternulo Cebaot, Dio de Izrael:La filino de Babel estas kiel drasxejo dum la drasxado; tre baldaux venos la tempo de gxia rikolto.</p> 
 <p><a name="an_51:34">51:34</a> Mangxis min, frakasis min Nebukadnecar, regxo de Babel, li faris min malplena vazo, glutis min kiel drako, plenigis sian ventron per miaj dolcxajxoj, kaj forpelis min.</p> 
 <p><a name="an_51:35">51:35</a> La maljusteco kontraux mi kaj mia karno estu nun sur Babel, diras la logxantino de Cion; kaj mia sango sur la logxantoj de HXaldeujo, diras Jerusalem.</p> 
 <p><a name="an_51:36">51:36</a> Tial tiele diras la Eternulo:Jen Mi jugxos vian aferon kaj Mi faros vengxon pro vi, Mi sekigos gxian maron kaj Mi senakvigos gxian fonton.</p> 
 <p><a name="an_51:37">51:37</a> Kaj Babel farigxos amaso da sxtonoj, logxejo de sxakaloj, objekto de teruro kaj mokado, kaj neniu en gxi logxos.</p> 
 <p><a name="an_51:38">51:38</a> Ili cxiuj blekegos kiel junaj leonoj, krios kiel leonidoj.</p> 
 <p><a name="an_51:39">51:39</a> Dum ilia varmegigxo Mi faros al ili festenon, kaj Mi ebriigos ilin, por ke ili farigxu gajaj kaj ekdormu per eterna dormo kaj ne vekigxu, diras la Eternulo.</p> 
 <p><a name="an_51:40">51:40</a> Mi kondukos ilin malsupren, kiel sxafidojn al la bucxo, kiel sxafojn kun kaproj.</p> 
 <p><a name="an_51:41">51:41</a> Kiele prenita estas SXesxahx! kaj kaptita la gloro de la tuta mondo!  kiele Babel farigxis objekto de teruro inter la popoloj!</p> 
 <p><a name="an_51:42">51:42</a> Levigxis kontraux Babelon la maro kaj kovris gxin per la multego de siaj ondoj.</p> 
 <p><a name="an_51:43">51:43</a> GXiaj urboj farigxis dezerto, tero seka kaj senviva, tero, sur kiu neniu logxas kaj tra kiu neniu homido trairas.</p> 
 <p><a name="an_51:44">51:44</a> Kaj Mi punos Belon en Babel, Mi eltiros el lia busxo tion, kion li englutis, kaj ne plu kolektigxos al li popoloj; ankaux la muregoj de Babel falos.</p> 
 <p><a name="an_51:45">51:45</a> Eliru el gxia interno, Mia popolo, kaj cxiu savu sian animon antaux la flama kolero de la Eternulo,</p> 
 <p><a name="an_51:46">51:46</a> por ke via koro ne senkuragxigxu kaj vi ne ektimu, kiam oni auxdos la famon en la lando; cxar venos famo en unu jaro, kaj post gxi venos famo en la sekvanta jaro, kaj sur la tero estos perforteco, unu reganto kontraux alia reganto.</p> 
 <p><a name="an_51:47">51:47</a> Tial jen venos tempo, kaj Mi vizitos la idolojn en Babel, kaj gxia tuta lando estos hontigita, kaj cxiuj gxiaj mortigitoj falos meze de gxi.</p> 
 <p><a name="an_51:48">51:48</a> Kaj gxojkantos pri Babel la cxielo kaj la tero, kaj cxio, kio estas sur ili; cxar el la nordo venos al gxi ruinigantoj, diras la Eternulo.</p> 
 <p><a name="an_51:49">51:49</a> Kiel Babel faligis la mortigitojn de Izrael, tiel ankaux en Babel falos mortigitoj el la tuta lando.</p> 
 <p><a name="an_51:50">51:50</a> Vi, kiuj forsavigxis de glavo, iru, ne haltu; en malproksimeco rememoru la Eternulon, kaj Jerusalem sin levu en via koro.</p> 
 <p><a name="an_51:51">51:51</a> Ni hontis, kiam ni auxdis la insulton; honto kovris nian vizagxon, kiam fremduloj eniris en la sanktejon de la domo de la Eternulo.</p> 
 <p><a name="an_51:52">51:52</a> Tial jen venos tempo, diras la Eternulo, kiam Mi vizitos gxiajn idolojn, kaj en la tuta lando gxemos morte-vunditoj.</p> 
 <p><a name="an_51:53">51:53</a> Ecx se Babel levigxus al la cxielo kaj se gxi fortikigus alte sian forton, tamen al gxi venus de Mi ruinigantoj, diras la Eternulo.</p> 
 <p><a name="an_51:54">51:54</a> Kriado estas auxdata el Babel, kaj granda lamentado el la lando de la HXaldeoj;</p> 
 <p><a name="an_51:55">51:55</a> cxar la Eternulo ruinigas Babelon kaj pereigas gxin kun gxia granda bruo; iliaj ondoj bruas kiel granda akvo, auxdigxas ilia malkvieta vocxo.</p> 
 <p><a name="an_51:56">51:56</a> CXar venos sur gxin, sur Babelon, ruiniganto, kaj kaptitaj estos gxiaj herooj, rompitaj estos iliaj pafarkoj; cxar la Eternulo, Dio de repagado,  nepre repagos.</p> 
 <p><a name="an_51:57">51:57</a> Mi ebriigos gxiajn eminentulojn, sagxulojn, komandantojn, estrojn, kaj heroojn, kaj ili ekdormos per eterna dormo kaj ne vekigxos, diras la Regxo,  kies nomo estas Eternulo Cebaot.</p> 
 <p><a name="an_51:58">51:58</a> Tiele diras la Eternulo Cebaot:La largxaj muregoj de Babel estos subfositaj, kaj gxiaj altaj pordegoj estos forbruligitaj per fajro; kaj vana farigxos la penado de la popoloj, kaj gentoj estos lacigintaj sin por fajro.</p> 
 <p><a name="an_51:59">51:59</a> Jen estas la vorto, kiun ordonis la profeto Jeremia al Seraja, filo de Nerija, filo de Mahxseja, kiam tiu iris kun Cidkija, regxo de Judujo, en Babelon, en la kvara jaro de lia regxado; Seraja estis la ripozejestro.</p> 
 <p><a name="an_51:60">51:60</a> Kaj Jeremia enskribis en unu libron la tutan malbonon, kiu venos sur Babelon, cxiujn tiujn vortojn, skribitajn pri Babel.</p> 
 <p><a name="an_51:61">51:61</a> Kaj Jeremia diris al Seraja:Kiam vi venos en Babelon, tiam rigardu kaj tralegu cxiujn tiujn vortojn,</p> 
 <p><a name="an_51:62">51:62</a> kaj diru:Ho Eternulo! Vi diris pri cxi tiu loko, ke Vi ekstermos gxin tiel, ke estos en gxi neniu logxanto, nek homo, nek bruto, sed gxi estos eterna dezerto.</p> 
 <p><a name="an_51:63">51:63</a> Kaj kiam vi finos la legadon de cxi tiu libro, alligu al gxi sxtonon,  kaj jxetu gxin en la mezon de Euxfrato;</p> 
 <p><a name="an_51:64">51:64</a> kaj diru:Tiele dronos Babel, kaj gxi ne relevigxos de la malfelicxo,  kiun Mi venigos sur gxin, kaj ili pereos.  GXis cxi tie estas la vortoj de Jeremia.</p> 
 <p><a name="an_52:1">52:1</a> La agxon de dudek unu jaroj havis Cidkija, kiam li farigxis regxo, kaj dek unu jarojn li regxis en Jerusalem. La nomo de lia patrino estis HXamutal,  filino de Jeremia, el Libna.</p> 
 <p><a name="an_52:2">52:2</a> Li agadis malbone antaux la Eternulo, kiel cxio, kion faris Jehojakim.</p> 
 <p><a name="an_52:3">52:3</a> CXar la kolero de la Eternulo estis kontraux Jerusalem kaj kontraux Judujo, gxis Li forjxetis ilin de antaux Sia vizagxo. Kaj Cidkija defalis de la regxo de Babel.</p> 
 <p><a name="an_52:4">52:4</a> En la nauxa jaro de lia regxado, en la deka monato, en la deka tago de la monato, venis Nebukadnecar, regxo de Babel, li kaj lia tuta militistaro,  kontraux Jerusalemon, kaj eksiegxis gxin, kaj oni konstruis cxirkaux gxi bastionojn.</p> 
 <p><a name="an_52:5">52:5</a> Kaj la urbo restis siegxata gxis la dek-unua jaro de la regxo Cidkija.</p> 
 <p><a name="an_52:6">52:6</a> En la kvara monato, en la nauxa tago de la monato, kiam la malsato tiel fortigxis en la urbo, ke la popolo de la lando ne havis panon,</p> 
 <p><a name="an_52:7">52:7</a> tiam oni faris enrompon en la urbon; kaj cxiuj militistoj forkuris, kaj eliris el la urbo nokte, laux la vojo de la pordego inter la du muregoj apud la gxardeno de la regxo, kaj foriris laux la vojo al la stepo. Kaj la HXaldeoj staris cxirkaux la urbo.</p> 
 <p><a name="an_52:8">52:8</a> Kaj la militistaro de la HXaldeoj postkuris la regxon kaj kuratingis Cidkijan sur la stepo de Jerihxo, kaj lia tuta militistaro diskuris for de li.</p> 
 <p><a name="an_52:9">52:9</a> Kaj ili kaptis la regxon kaj forkondukis lin al la regxo de Babel, en Riblan, en la lando HXamat, kaj oni faris pri li jugxon.</p> 
 <p><a name="an_52:10">52:10</a> Kaj la regxo de Babel bucxis la filojn de Cidkija antaux liaj okuloj,  kaj ankaux cxiujn eminentulojn de Judujo li bucxis en Ribla.</p> 
 <p><a name="an_52:11">52:11</a> Kaj al Cidkija li blindigis la okulojn, kaj ligis lin per kupraj katenoj; kaj la regxo de Babel venigis lin en Babelon, kaj metis lin en malliberejon gxis la tago de lia morto.</p> 
 <p><a name="an_52:12">52:12</a> En la kvina monato, en la deka tago de la monato, tio estas en la dek-  nauxa jaro de la regxo Nebukadnecar, regxo de Babel, venis Nebuzaradan, estro de la korpogardistoj, kiu cxiam estis apud la regxo de Babel, en Jerusalemon.</p> 
 <p><a name="an_52:13">52:13</a> Kaj li forbruligis la domon de la Eternulo kaj la domon de la regxo kaj cxiujn domojn de Jerusalem; cxiujn grandajn domojn li forbruligis per fajro.</p> 
 <p><a name="an_52:14">52:14</a> Kaj cxiujn muregojn de Jerusalem cxirkauxe detruis la tuta militistaro de la HXaldeoj, kiu estis kun la estro de la korpogardistoj.</p> 
 <p><a name="an_52:15">52:15</a> La malricxulojn el la urbo, kaj la ceteran popolon, kiu restis en la urbo, kaj la transkurintojn, kiuj transkuris al la regxo de Babel, kaj la ceteran popolamason forkondukis Nebuzaradan, la estro de la korpogardistoj.</p> 
 <p><a name="an_52:16">52:16</a> Sed iom el la malricxuloj de la lando Nebuzaradan, la estro de la korpogardistoj, restigis, ke ili estu vinberistoj kaj terkultivistoj.</p> 
 <p><a name="an_52:17">52:17</a> La kuprajn kolonojn, kiuj estis en la domo de la Eternulo, kaj la bazajxojn kaj la kupran maron, kiuj estis en la domo de la Eternulo, la HXaldeoj disrompis kaj forportis ilian tutan kupron en Babelon.</p> 
 <p><a name="an_52:18">52:18</a> Kaj la potojn kaj la sxovelilojn kaj la trancxilojn kaj la aspergajn kalikojn kaj la kulerojn kaj cxiujn kuprajn vazojn, kiuj estis uzataj cxe la servado, ili forprenis.</p> 
 <p><a name="an_52:19">52:19</a> Kaj la tasojn kaj la karbujojn kaj la aspergajn kalikojn kaj la potojn kaj la lucernojn kaj la kulerojn kaj la versxilojn, kiuj estis aux el oro aux el argxento, prenis la estro de la korpogardistoj.</p> 
 <p><a name="an_52:20">52:20</a> Koncerne la du kolonojn, la unu maron, la dek du kuprajn bovojn, kiuj servis kiel subtenilo, kiujn faris la regxo Salomono por la domo de la Eternulo:la kvanto da kupro en cxiuj tiuj iloj estis nemezurebla.</p> 
 <p><a name="an_52:21">52:21</a> La kolonoj havis cxiu la alton de dek ok ulnoj, kaj gxin cxirkauxis sxnuro, havanta la longon de dek du ulnoj; gxia diko estis kvar fingroj, kaj interne gxi estis malplena.</p> 
 <p><a name="an_52:22">52:22</a> GXi havis sur si kupran kronon, kaj la alto de unu krono estis kvin ulnoj; kaj cxirkaux la krono estis kradajxo kaj granatoj, cxio el kupro; tiel same estis cxe la dua kolono, ankaux kun granatoj.</p> 
 <p><a name="an_52:23">52:23</a> Da granatoj estis sur cxiu flanko nauxdek ses; la nombro de la granatoj cxirkaux la krono estis cent.</p> 
 <p><a name="an_52:24">52:24</a> Kaj la korpogardistestro prenis la cxefpastron Seraja kaj la duan pastron Cefanja kaj la tri pordogardistojn.</p> 
 <p><a name="an_52:25">52:25</a> Kaj el la urbo li prenis unu korteganon, kiu estis super la militistoj,  kaj sep virojn el la adjutantoj de la regxo, kiuj trovigxis en la urbo, kaj la skribiston de la militestro, kiu enregistradis militistojn el la popolo de la lando, kaj sesdek homojn el la popolo de la lando, kiuj trovigxis en la urbo.</p> 
 <p><a name="an_52:26">52:26</a> Ilin prenis Nebuzaradan, la estro de la korpogardistoj, kaj forkondukis al la regxo de Babel en Riblan.</p> 
 <p><a name="an_52:27">52:27</a> Kaj la regxo de Babel frapis ilin kaj mortigis ilin en Ribla, en la lando HXamat. Tiamaniere Jehuda estis elhejmigita el sia lando.</p> 
 <p><a name="an_52:28">52:28</a> Jen estas la kvanto de la popolo, kiun Nebukadnecar elhejmigis:en la sepa jaro tri mil dudek tri Judojn;</p> 
 <p><a name="an_52:29">52:29</a> en la dek-oka jaro de Nebukadnecar okcent tridek du homojn el Jerusalem;</p> 
 <p><a name="an_52:30">52:30</a> en la dudek-tria jaro de Nebukadnecar la korpogardistestro Nebuzaradan elhejmigis sepcent kvardek kvin homojn el la Judoj:la kvanto de cxiuj estis kvar mil sescent homoj.</p> 
 <p><a name="an_52:31">52:31</a> En la tridek-sepa jaro post la elpatrujigo de Jehojahxin, regxo de Judujo, en la dek-dua monato, en la dudek-kvina tago de la monato, Evil-  Merodahx, regxo de Babel, en la unua jaro de sia regxado, levis la kapon de Jehojahxin, regxo de Judujo, kaj elirigis lin el la malliberejo;</p> 
 <p><a name="an_52:32">52:32</a> kaj li parolis kun li afable, kaj starigis lian tronon pli alte ol la tronoj de la aliaj regxoj, kiuj estis cxe li en Babel;</p> 
 <p><a name="an_52:33">52:33</a> kaj li sxangxis liajn vestojn de malliberejo; kaj li mangxadis cxiam cxe li dum sia tuta vivo.</p> 
 <p><a name="an_52:34">52:34</a> Kaj liaj vivrimedoj, vivrimedoj konstantaj, estis donataj al li de la regxo de Babel cxiutage dum lia tuta vivo, gxis la tago de lia morto.</p> 
 <p></p><hr>
 <center>
 <a href="lam.htm">Next: Lamentations</a></center>
 </body>